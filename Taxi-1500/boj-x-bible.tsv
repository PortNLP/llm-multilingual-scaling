62003016	Faith	Yesus a aqa segi ŋambile uratosiq iga qa moiej . Aqa kumbra dena a na iga qalaqalaiyo kumbra osorgej . Deqa iga dego gago Kristen was naŋgi qa are qalsim gago segi ŋambile uratosim naŋgi qa moreŋqom .
43013001	Grace	Qotei a nami Israel naŋgi Isip sawaq dia padalqa laqnabqa eleŋosiq aqaryainjrej deqa are qalqajqa yori bati koba jojomonaqa Yesus a endegsi qalieej , “ E mandam endi so bati koboqo . E moisiy ijo Abu aqaq olo oqwa bati brantqo . ” A degsi qalieosiq deqa aqa segi tamo uŋgasari mandamq di soqneb qaji naŋgi tulaŋ qalaqalainjroqnsiq gilsi gilsiq aqa moiqa bati itej .
58003017	Sin	Qotei a tamo yai naŋgi qa minjiŋ oqnaqa gilsi gilsiq wausau 40 koboej ? Di Israel tamo uŋgasari agi nami une yoqnsib wadau sawaq di moreŋoqneb naŋgi .
60001014	Recommendation	Sosib niŋgi aŋgro du du bulosib Qotei aqa anjam geregere qusib dauryoqniye . Nami niŋgi Qotei qaliesai deqa niŋgi areqalo uge uge dauryoqneb . Ariya bini niŋgi kumbra di olo dauryaib . Uratiye .
45011032	Grace	Qotei a na tamo uŋgasari kalil naŋgi uratnjreqnaqa naŋgi aqa anjam gotraŋyoqneb . Aqa kumbra dena a na naŋgi tonto talq di breinjrobulonaq soqneb . Qotei a degyej . Di kiyaqa ? A naŋgi kalil qa olo are boleiyosim eleŋqajqa deqa .
66006006	Description	Unsimqa wagme qolqe ŋambile so qaji naŋgo ambleq dia tamo bei na anjam marnaq aqa kakoro quem . A na tamo hos quraq di awesoqnej qaji di endegsi minjej , “ Ni na tamo uŋgasari mandamq di unub qaji naŋgi mam koba enjre . Yimqa wit aqa awai tulaŋ goge oqimqa tamo uŋgasari naŋgi silali kobaquja waiyoqnsib wit kiñala oqnqab . Tabir qujai segi oqnqab . Bali dego kiñala oqnqab . Tabir qalub segi oqnqab . Deqa ni que . Ni oliv ŋamtaŋ ti wain sil ti ugeugeiyaim . ” A degsi minjnaqa gilsiqa wau degsi yej .
59004010	Recommendation	Osib niŋgi Tamo Koba Qotei aqa ŋamgalaq dia nuŋgo segi ñam aguq atoqniye . Niŋgi degyqab di Qotei na olo nuŋgo ñam soqtetŋgwas .
44017031	Grace	Qotei a na bati atej unu . Bati di brantimqa a na tamo uŋgasari kalil naŋgo une qa peginjrqas . Aqa segi kumbra bole na ti aqa Ŋiri Yesus Kristus giltej qaji aqa baŋ na ti naŋgo une qa peginjrqas . Tamo uŋgasari naŋgi di qalieqajqa deqa Qotei na Yesus subq na olo tigeltej . ”
43019002	Description	Kumbaiŋysib koboonaqa naŋgi na sil luwit osib lulumosib dena mandor kokba naŋgo gate tatal bul gereiysib aqa gateq di atetosib siŋgila na teqiyeb . Osib gara jugo olekoba lent mandor kokba naŋgi gaigai jigeqnub deqaji bei osib Yesus jigeteb . A segi qa Mandor Koba maroqnej deqa naŋgi na kumbra degyeb .
54005014	Recommendation	Deqa e are qalonum , uŋa qobul meli naŋgi olo tamo osib aŋgrotoqnsib naŋgo segi tal gereiyoqnqab di kere . Naŋgi degyqab di jeu tamo naŋgi na naŋgo kumbra di unoqnsib deqa naŋgi Qotei aqa ñam misiliŋyqa keresai .
43014011	Faith	E ijo Abu beteryejunum a dego e beterbejunu . Niŋgi ijo anjam di qusib poiŋgem . Ariya niŋgi qusib ugeiŋgimqa wau kalil e nuŋgo ŋamgalaq di yeqnum qaji deqa olo are qalsib dena nuŋgo areqalo e qa siŋgilatiye .
66020014	Violence	Osiqa moio ti moio qure ti osiq ŋamyuo kobaq wainjrej . Ŋamyuo koba di moio bunu qaji .
58009026	Description	A bati gargekoba degyoqnej qamu Qotei na nami mandam atej bati deqa a jaqatiŋ oqnsiq bosi bosiq agi bini a olo jaqatiŋ eqnu qamu . Ariya diŋo bati jojomqo deqa Kristus a bati qujai qa mandamq aisiq a gago une kobotqa marsiq aqa segi jejamu osiq Qotei atraiyej .
44013018	Description	Naŋgi gilsib wadau sawaq di brantosib wausau 40 qa wadau sawaq di sosibqa gulube koba oqneb . Bati deqa Qotei na naŋgi geregere taqatnjroqnej .
46011033	Recommendation	Deqa ijo was qu , niŋgi bem ti wain gambaŋ ti uyqa koroosibqa niŋgi urur uyaib . Niŋgi nuŋgo was naŋgi qa tariŋoiye .
66006012	Violence	Ariya Kaja Du na kandel aqa namur namba 6 waqtonaqa e olo ŋam atsimqa mimiŋ tulaŋ kobaquja donaq unem . Unem di seŋ tulaŋ ambruosiq gara tulu bulej . Bai tulaŋ lentosiq leŋ bulej .
58011035	Violence	Uŋgasari qudei naŋgo aŋgro naŋgi moreŋeqnab Qotei na naŋgi olo subq na tigeltnjroqnej . Jeu tamo naŋgi na tamo qudei naŋgi tonto talq di breinjroqnsib jaqatiŋ koba enjroqneb . Osib minjroqneb , “ Niŋgi Qotei qoreiyib iga niŋgi uratŋgim niŋgi tonto talq dena oqedqab . ” Onaqa naŋgi saidosib minjroqneb , “ Sai . Mondoŋ iga olo subq na tigelosim ŋambile gaigai sqom . Deqa uŋgum , bini iga jaqatiŋ oqnsim unum di kere . ”
44016037	Violence	Onaqa Pol a anjam di qusiqa qaja tamo naŋgi minjrej , “ Aqo aiyel Rom qaji tamo . Rom gate kokba naŋgi na gago une bole bei babtosai . Naŋgi aqo aiyel laŋa ojsib tamo uŋgasari naŋgo ŋamdamuq dia kumbaiŋgosib tonto talq di waigeb . Bini naŋgi lumu na iga olo oqeq atib gilqajqa maronub . Deqa iga gilqasai . Naŋgi segi bosib iga tonto talq endena oqeq atib gilqom . ”
45013009	Recommendation	Iga qalie , dal anjam a endegsi marqo , “ Niŋgi tamo uŋgasari naŋgi ñumsib moiotnjraib . Niŋgi bajiŋaib . Niŋgi was bei aqa iŋgi iŋgi qa mamaulŋgaiq . Niŋgi was bei aqa uŋa jejamu ojetaib . ” Ariya anjam bei dego unu . Anjam agiende , “ Ni ino segi jejamu gereiyeqnum dego kere ni ino was naŋgi dego degsim geregereinjroqne . ” O was qu , anjam qujai dena dal anjam kalil kabutejunu .
62003003	Faith	Tamo kalil Kristus qa tariŋeqnub qaji naŋgo kumbra dena naŋgi naŋgo segi une olo uratoqnsib Qotei aqa ŋamgalaq di jiga saiqoji unub . Agi Kristus a segi jiga saiqoji unu dego kere .
45007022	Faith	Bole , ijo areqaloq di e Qotei aqa dal anjam tulaŋ arearetbeqnu .
50004004	Recommendation	O was qu , niŋgi bati gaigai Tamo Koba Yesus qa areboleboleiŋgoqneme . E olo merŋgwai . Niŋgi a qa tulaŋ areboleboleiŋgoqneme .
66001012	Description	Onaqa e tamo anjam merbej qaji di unqajqa bulosim ŋam atem lam 7-pela gol na gereiyo qaji di sonab unjrem .
58003018	Sin	Qotei na tamo yai naŋgi endegsi minjrej , “ Niŋgi ijo aqarato sawa miligiq gilqasai ” ? Osiqa minjrej , “ E bole merŋgonum ” ? Di tamo uŋgasari aqa anjam gotraŋyoqneb qaji naŋgi .
43010008	Sin	Tamo kalil e bosaisonam nami beb qaji naŋgi bajiŋ tamo . Ariya kaja naŋgi naŋgo medabu dauryosai .
60002018	Recommendation	O kaŋgal tamo , nuŋgo wau qa gate naŋgi na niŋgi taqatŋgoqnibqa niŋgi naŋgo sorgomq di sosibqa naŋgo anjam geregere dauryoqniye . Wau qa gate agi niŋgi kumbra bole eŋgeqnub qaji naŋgo anjam segi dauryoqnaib . Wau qa gate qudei niŋgi ugeugeiŋgeqnub qaji naŋgo sorgomq di dego soqniye .
44006013	Description	Tigeltosib tamo qudei naŋgi dego tigeltnjrnab naŋgi Stiven aqa jejamu laŋa gisaŋyosib mareb , “ Tamo endi bati gaigai Qotei aqa atra tal qa ti Moses aqa dal anjam qa ti misiliŋ anjam mareqnu .
47005018	Faith	Kumbra kalil di Qotei a iga qa are qalsiq babtej . Nami iga Qotei ti jeu soqnem . Ariya Qotei a olo Kristus aqa ñam na jeu kobotej deqa bini iga a ombla are qujaitosim unum . Jeu kobotqajqa wau di Qotei na iga egej deqa iga waueqnum .
59005010	Recommendation	O was qu , niŋgi Qotei aqa medabu o qaji tamo naŋgi qa are qaliye . Naŋgi Tamo Koba Qotei aqa ñam na anjam palontoqneb deqa jeu tamo naŋgi na naŋgi kumbra uge enjroqneb . Ariya naŋgi Qotei aqa anjam marqa ulaosaioqneb . Naŋgi naŋgo are miligi siŋgilatoqnsib gulube di qoboiyoqneb .
44002021	Faith	Bati deqa tamo uŋgasari gargekoba naŋgi endegsib pailyqab , ‘ O Tamo Koba , ni na iga aqaryaigime . ’ Yimqa a na naŋgo pail qusim naŋgi kalil eleŋamqa naŋgi so bole gaigai sqab . ” ’ Qotei aqa medabu o qaji tamo Joel a nami anjam degsi marej .
66007012	Faith	“ Bole . Iga gago Qotei qa tulaŋ areboleboleigoqnimqa aqa ñam soqtoqnqom . A powo bole ti unu . Deqa iga a biŋiyoqnsim aqa ñam soqtoqnqom . A siŋgila koba ti unu . Od , siŋgila kalil aqaq di unu . A bati gaigai degesqas . Bole . ”
60003003	Recommendation	Niŋgi nuŋgo jejamu walatqa are prugŋgoqnaiq . Niŋgi nuŋgo gate praŋyoqnsib wala bole gateq di jugoqnaib . Osib kolilei na nuŋgo jejamu walatoqnaib . Gara bole wala ti dego jugoqnaib . Iŋgi iŋgi di laŋa jejamu qa wala .
55001008	Faith	Deqa ni gago Tamo Koba Yesus aqa anjam marsim laqajqa jemaimaiq . E segi Yesus aqa anjam marsim laqnem deqa jeu tamo naŋgi na e ojsib tonto talq endia e waibeb unum . Deqa ni e qa dego jemaimaiq . Ni Qotei aqa siŋgila osim Yesus aqa anjam bole marsim laqne . Osim dena ni e ombla gulube oqnsim sqom .
43017019	Description	E niŋgi qa osiy ijo segi jejamu osiy ni emekritqai . Ijo kumbra dena naŋgi ino segi tamo uŋgasari tiŋtiŋ sosib ino anjam bole dauryoqnqab .
66003002	Recommendation	Deqa ni ŋam sirosim olo tigel . Ino kumbra qudei moiosaiunu qaji di ni na olo osim siŋgilatime . Di kiyaqa ? E ino kumbra unonum ijo Qotei aqa ŋamgalaq di keresai .
66016004	Description	Onaqa laŋ aŋgro namba 3 a kamba gilsiqa aqa tabir bilentonaqa ya jumbum ti ya ti deq aiej . Ainaqa ya kalil leŋ na ugeej .
45005002	Faith	Yesus a na iga tamo uŋgasari a qa gago areqalo siŋgilateqnum qaji gam waqtetgej deqa Qotei a iga qa are tulaŋ boleiyonaqa iga eleŋej . Qotei na kumbra di iga egej deqa bini iga kumbra di osim tigelejunum . Deqa bini iga Qotei na laŋ qureq osi oqsim dia iga a ombla geregere sqajqa deqa tariŋeqnum . Iga deqa tulaŋ areboleboleigeqnaq unum .
49005005	Sin	Niŋgi endegsib qalieoiye . Tamo naŋgi sambala kumbra ti kumbra jiga ti yeqnub qaji naŋgi Qotei na oqasai . Tamo naŋgi mandam qa iŋgi iŋgi qa mamaulnjreqnu qaji naŋgi dego Qotei na oqasai . Tamo naŋgi mandam qa iŋgi iŋgi qa mamaulnjreqnu qaji naŋgo kumbra dena naŋgi gisaŋ qotei qa louobuleqnub . Deqa tamo naŋgi deqaji Kristus wo Qotei wo naŋgi na taqatnjrsib naŋgo Mandor Kokba sqasai .
58011008	Faith	Abraham a dego Qotei qa aqa areqalo siŋgilatej deqa Qotei na metonaqa a Qotei aqa anjam dauryosiqa mandam bei Qotei na a yqajqa minjej qaji deq gilej . A sawa qabitqas kio di a qalieosaisosiqa gilej .
49005018	Recommendation	Niŋgi ya uge uyoqnsib nanarioqnaib . Kumbra dena niŋgi ugeugeiŋgwas . Deqa niŋgi Qotei aqa Mondor aqa kumbra dauryoqnibqa a na niŋgi taqatŋgesqas .
61002002	Sin	Tamo deqaji gargekoba naŋgi bosib kumbra uge uge dauryoqnqab . Yimqa tamo qudei naŋgi na naŋgi unjrsib naŋgi daurnjrsib Qotei aqa gam bole misiliŋyqab .
49002018	Faith	Kristus aqa wau na iga koba na Mondor qujai ejunum . Deqa iga are qujaitosim unum . Mondor dena gam waqtetgej deqa iga gaigai gago Abu Qotei aqa ulatamuq di brantoqnqom .
44021025	Recommendation	Ariya iga nami anjam endegsim neŋgreŋyosim sawa bei bei qaji tamo uŋgasari Yesus qa naŋgo areqalo siŋgilato qaji naŋgi qa qariŋyem , ‘ Niŋgi na qotei gisaŋ atrainjro qaji iŋgi bei uyaib . Wagme leŋ ti uyaib . Wagme sil na kakoro tontnjrnab moreŋeb qaji di uyaib . Sambala kumbra dego yaib . ’ Iga nami anjam degsim keretosim neŋgreŋyosim naŋgi qa qariŋyem . ”
44005003	Sin	Onaqa Pita na minjej , “ Ananaias , kiyaqa Satan a ino are miligiq aiqoqa ni Qotei aqa Mondor gisaŋyonum ? Ino mandam awaiyonub silali osim kiyaqa oto bei ino segi qa marsim ulitonum ?
49004014	Recommendation	Deqa iga olo aŋgro kiñilala bul sqasai . Tamo qudei naŋgi gisaŋ kumbra ti maqu kumbra ti tulaŋ qalieosib yeqnub . Deqa naŋgi gisaŋ anjam koba marsib laqnub . Jagwa na yuwal tigelteqnaqa oqe aieqnu dego kere anjam dena tamo qudei naŋgo areqalo niñaqyetnjreqnu . Ariya iga aŋgro kiñilala bul sqasai deqa anjam dena gago areqalo niñaqyetgwasai .
46006009	Sin	Tamo naŋgi kumbra uge uge yeqnub qaji naŋgi Qotei na joqsim taqatnjrqasai . Osim a naŋgo Mandor Koba sqasai dego . Di niŋgi qaliesai kio ? O was qu , niŋgi na nuŋgo segi jejamu gisaŋyaib . Tamo naŋgi sambala kumbra yeqnub qaji naŋgi ti tamo naŋgi gisaŋ qotei qa loueqnub qaji naŋgi ti tamo naŋgi was bei aqa ŋauŋ jejamu ojeteqnub qaji naŋgi ti tamo naŋgi uŋa wo ŋereŋqa uratoqnsib olo tamo bei wo bei wo ŋereŋoqnsib sambala kumbra yeqnub qaji naŋgi ti tamo naŋgi bajiŋeqnub qaji naŋgi ti tamo naŋgi was bei aqa iŋgi iŋgi qa mamaulnjreqnu qaji naŋgi ti tamo naŋgi ya uge uyoqnsib nanarieqnub qaji naŋgi ti tamo naŋgi was bei yomuiyeqnub qaji naŋgi ti tamo naŋgi was bei aqa silali gisaŋ na yaiyeqnub qaji naŋgi ti tamo deqaji kalil naŋgi Qotei na joqsim taqatnjrqasai . Osim a naŋgo Mandor Koba sqasai dego .
58010025	Recommendation	Iga Qotei aqa tamo uŋgasari unum deqa iga aqa ñam qa korooqnqajqa uratqasai . Agi Kristen tamo qudei naŋgi korooqnqajqa asginjreqnu . Niŋgi qalie , Kristus olo bqajqa bati jojomqo . Deqa iga segi segi korooqnsimqa gago Kristen was naŋgo are siŋgilatetnjroqnqom .
51003005	Sin	Deqa niŋgi mandam qaji kumbra kalil nuŋgo are miligiq di unu qaji di moiotiye . Mandam qaji kumbra agi ubtsiy merŋgwai . Sambala kumbra ti kumbra jiga ti kumbra uge uge yqajqa are prugŋgoqa , mandam qa iŋgi iŋgi qa maulŋgoqa . Tamo naŋgi mandam qa iŋgi iŋgi qa mamaulnjreqnu qaji naŋgi gisaŋ qotei naŋgi qa louobuleqnub .
52005008	Faith	Ariya iga suwaŋ qaji tamo unum deqa iga areqalo bole ti sqom . Sosim iga Qotei qa gago areqalo siŋgilatoqnsim tamo naŋgi qalaqalainjroqnqom . Gago kumbra di iga siŋgilatosim qoto qa gara jugo bul jigsim tigelesqom . Osim iga mondoŋ Qotei na laŋ qureq joqsim oqwajqa deqa tariŋoqnqom . Gago kumbra di dego iga siŋgilatosim qoto qa gate tatal bul atsim tigelesosim ŋam atoqnqom .
55001007	Grace	Ni qalie , Qotei a na iga ulaqajqa deqa aqa Mondor iga egosai . A na iga siŋgilatgwajqa deqa aqa Mondor egej . Mondor dena gago areqalo tigeltetgeqnaqa iga tamo naŋgi qalaqalainjroqnsimqa gago so ti gago walwel ti geregere taqateqnum .
62002004	Sin	Tamo bei a marqas , “ E Qotei qa bole qalieonum . ” Marsim ariya a Qotei aqa dal anjam dauryosaieqnu . Di a gisaŋ tamo . Aqa are miligiq di anjam bole sosai .
50002002	Faith	Degsi sqas di niŋgi kumbra bole bole yoqnibqa e niŋgi qa tulaŋ areboleboleiboqnqas . Kumbra bole agiende . Niŋgi kalil are qujaitosib qalaqalaiyo kumbra dauryosib soqniye . Sosib niŋgi areqalo qujai na Qotei aqa wau yoqniye .
43007030	Description	Onaqa naŋgi Yesus aqa anjam di qusibqa naŋgi a ojsib tonto talq di waiyqa mareb . Ariya a ojqa bati kereosaisoqnej deqa tamo bei na a ojosai .
54006018	Recommendation	Deqa niŋgi kumbra bole bole yoqnsib tamo uŋgasari naŋgi aqaryainjroqniye . Osib gaigai nuŋgo iŋgi iŋgi jeioqnsib tamo uŋgasari iŋgi iŋgi qa truqueqnub qaji naŋgi olo enjroqniye . Niŋgi marqab , silali di iŋgi bole . Degaib . Iŋgi bole agi was naŋgi geregereinjrqajqa kumbra . O Timoti , ni na tamo naŋgi mandam qa silali ti ñoro ti ejunub qaji naŋgi degsim minjroqne .
43018030	Description	Onaqa naŋgi na Pailat minjeb , “ Tamo endi a kumbra uge yosai qamu iga inoq osi bosai qamu . ”
45014006	Faith	Tamo qudei naŋgi yori bati qudei uneqnub . Di naŋgi Tamo Koba Yesus qa are qalsib deqa uneqnub . Tamo qudei naŋgi iŋgi iŋgi kalil uyeqnub . Di naŋgi Tamo Koba Yesus qa are qalsib deqa iŋgi iŋgi kalil uyeqnub . Di kiyaqa ? Naŋgi iŋgi uyqa oqnsib Qotei pailyoqnsib uyeqnub . Tamo qudei naŋgi iŋgi qudei getenteqnub . Di naŋgi Tamo Koba Yesus qa are qalsib deqa getenteqnub . Naŋgi dego iŋgi getentqa oqnsib Qotei pailyoqnsib getenteqnub .
45012012	Recommendation	Mondoŋ Tamo Koba Qotei na niŋgi laŋ qureq osi oqwas . Niŋgi deq oqwajqa tariŋoqnsib areboleboleiŋgoqneme . Osib gulube niŋgi qa boqnimqa siŋgila na tigeloqnsib qoboiyoqniye . Osib gaigai Qotei pailyoqniye .
44024023	Description	Osiqa aqa qaja tamo gate bei minjej , “ Ni na Pol osim tonto talq di waiysim taqatesoqne . A gulube bei yaim . Aqa was naŋgi a unqa bosib iŋgi iŋgi qa aqaryaiyqa maroqnibqa ni na saidnjraim . ”
46013007	Description	Tamo naŋgi qalaqalaiyo kumbra dauryqab di naŋgi gulube kalil qoboiyoqnqab . Osib naŋgi gaigai Qotei qa naŋgo areqalo siŋgilatoqnsib a mondoŋ olo bqas deqa tariŋoqnqab . Osib naŋgi gulube kalil qa siŋgila na tigelesqab .
47004013	Faith	Iga Yesus qa gago areqalo siŋgilateqnum deqa Qotei aqa anjam bei nami neŋgreŋyeb qaji di iga dauryosim yeqnum . Anjam agiende , “ E Qotei qa ijo areqalo siŋgilateqnum deqa e aqa anjam marsim laqnum . ” O was qu , iga kamba dego Yesus qa gago areqalo siŋgilateqnum deqa iga dego aqa anjam marsim laqnum .
52005014	Recommendation	O was qu , iga na nuŋgo are tigeltetŋgimqa niŋgi na tamo naŋgi wauqajqa asginjreqnu qaji naŋgo kumbra olo tingi-tetnjroqniye . Osib tamo naŋgi ulaeqnub qaji naŋgo are siŋgila-tetnjroqniye . Osib tamo siŋgila saiqoji unub qaji naŋgi olo aqaryainjroqniye . Osib tamo kalil naŋgi lawo na geregereinjroq-niye .
66016010	Description	Onaqa laŋ aŋgro namba 5 a gilsiqa aqa tabir bilentonaqa wagme juwaŋ aqa awo jaram kobaq aiej . Ainaqa tamo naŋgi wagme juwaŋ na taqatnjresoqnej qaji naŋgi ambrukobainjrnaq soqneb . Sosib jaqatiŋ tulaŋ koba osib qala bisiriqtoqneb .
48006016	Grace	Tamo kalil areqalo di ojsib dauryeqnub qaji naŋgi qa Qotei a tulaŋ are boleiyoqnsim sqas . Osim naŋgo are latetnjroqnqas . Tamo naŋgi di Qotei aqa tamo bole . Naŋgi Israel tamo tiŋtiŋ .
44018025	Faith	Tamo qudei naŋgi na nami Tamo Koba Yesus aqa gam Apolos osoryeb . Deqa a siŋgila na Yesus aqa anjam plaltoqnsiqa tamo uŋgasari naŋgi minjroqnej . Ariya Yesus aqa ñam na tamo yansnjrqajqa kumbra di Apolos a qaliesai . Jon yansnjro qaji a na nami tamo uŋgasari naŋgi yansnjroqnej kumbra di segi Apolos a qalieej .
46010031	Recommendation	Deqa niŋgi iŋgi ti ya ti uyqa oqnsib niŋgi Qotei aqa ñam soqtetoqnsib uyoqniye . Niŋgi kumbra bei yqa oqnsib niŋgi Qotei aqa ñam soqtetoqnsib yoqniye .
62002027	Recommendation	Ariya niŋgi Kristus aqa Mondor Bole eb agi nuŋgoq di unu . Deqa niŋgi powo bei qa truquosaieqnub . Deqa e anjam bei totoryosiy niŋgi merŋgwasai . Qotei aqa Mondor a segi na anjam kalil niŋgi merŋgeqnaqa qusib poiŋgeqnu . Qotei aqa Mondor aqa anjam di gisaŋ sai . Di anjam bole . Deqa niŋgi Mondor aqa anjam di qusib poiŋgim Kristus beteryosib soqniye .
59002026	Faith	Iga qalie , tamo aqa jejamu a mondor ti sqasai di a moiqas . Dego kere tamo bei a Kristus qa aqa areqalo laŋa siŋgilatosim a olo kumbra bole bei babtqasai di a tamo moisiq aqa jejamu laŋa unu dego bul sqas .
44027035	Description	Pol a na tamo kalil naŋgi degsi minjrsiqa bem bei osiq naŋgo ulatamuq dia Qotei pailyosiqa bem di gentosiq uyej .
44015020	Sin	Iga anjam qujai endegsim neŋgreŋyosim naŋgoq qariŋyqom , ‘ O was qu , niŋgi na qotei gisaŋ atrainjro qaji iŋgi bei uyaib . Niŋgi sambala kumbra yaib . Wagme sil na kakoro tontnjrnab moreŋeb qaji di niŋgi uyaib . Wagme leŋ ti dego uyaib . ’ Iga anjam qujai di neŋgreŋyosim sawa bei bei qaji tamo naŋgoq qariŋyqom .
44023003	Sin	Onaqa Pol na Ananaias minjej , “ Qotei na ni dego lumqas . Ni ŋamtaŋ jigat ŋam qaq qat na laŋa babaŋq di limo bul . Deqa ino uno boledamu . Ariya ino miligi jigat . Agi ni Moses aqa dal anjam dauryosim ijo une qalieqajqa tigeltbonum . Osim olo Moses aqa dal anjam gotraŋyosim naŋgi e lubqajqa minjronum . Di kumbra uge . ”
45008001	Description	O was qu , iga Kristus Yesus beteryejunum deqa dal anjam na gago une qa iga olo mergwa keresai . Deqa iga gago une qa olo awai uge oqasai .
52005009	Grace	Qotei na iga aqa minjiŋ turqajqa deqa giltgosai . Gago Tamo Koba Yesus Kristus a na iga oqajqa deqa marsiq giltgej .
66020008	Violence	Oqedosimqa sawa sawa kalilq giloqnsimqa tamo uŋgasari naŋgi gisa gisaŋnjroqnqas . Tamo uŋgasari naŋgi di Gok sawa qaji ti Magok sawa qaji ti . Satan a na naŋgi koroinjrimqa qoto qa gilqab . Naŋgi tulaŋ gargekoba . Naŋgi ulul bul sisiyqa keresai .
46006011	Grace	Nami niŋgi qudei tamo deqaji soqneb . Ariya bunuqna niŋgi are bulyeb deqa Qotei na nuŋgo are miligi yansetŋgosiqa niŋgi aqa segi kumbra boleq di atsiqa Tamo Koba Yesus Kristus aqa ñam na ti gago Qotei aqa Mondor aqa siŋgila na ti niŋgi gereiŋgej . Deqa bini niŋgi aqa ŋamgalaq di tamo bole une saiqoji unub .
55001012	Faith	Deqa uŋgum , e gulube oqnsiy sqai . E deqa jemaibqasai . E Yesus qa ijo areqalo siŋgilateqnum deqa e a qa bole qalieonum . A segi na wau endi ijo baŋq di atej deqa e qalieonum , a na wau di geregere taqatoqnqas . Taqatsim gilsim a olo bqajqa bati brantqas .
49006018	Faith	Niŋgi Qotei aqa Mondor aqa siŋgila na gaigai Qotei pailyoqniye . Niŋgi aqar ataib . Niŋgi gaigai Qotei na niŋgi aqaryaiŋgwa maroqnsib siŋgila na pailyoqniye . Niŋgi pailyo urato uge deqa niŋgi geregere ŋam atoqnsib soqniye . Sosib niŋgi gaigai Qotei na aqa segi tamo uŋgasari naŋgi aqaryainjrqajqa deqa are qaloqnsib naŋgi qa pailyoqniye .
52001001	Grace	Iga Pol na Sailas na Timoti na iga qalub anjam endi neŋgreŋyosim niŋgi tamo uŋgasari Tesalonaika qureq dia Yesus aqa ñam qa koroosib loueqnub qaji niŋgi qa qariŋyonum . Niŋgi Abu Qotei wo Tamo Koba Yesus Kristus wo naŋgi aiyel taqnjrejunub . Qotei a niŋgi qa are boleiyimqa niŋgi lawo na soqniye .
50004005	Faith	Niŋgi lawo kumbra dauryoqnibqa tamo kalil naŋgi nuŋgo kumbra bole di unoqnqab . Niŋgi are qaliye . Sokiñala Tamo Koba Yesus a olo bqas .
46011026	Faith	O was qu , niŋgi Yesus aqa anjam deqa are qaloqnsib bati gaigai niŋgi bem ti wain gambaŋ ti di uyoqnsib niŋgi anjam endegsib marsib laqniye , “ Tamo Koba Yesus a iga qa jaqatiŋ osiq moiej . ” Marsib laqnib mondoŋ a olo bqas .
59005015	Faith	Naŋgi Tamo Koba Qotei qa naŋgo areqalo siŋgilatosib pailyqab di a na naŋgo ma kobotosim naŋgi olo tigeltnjrqas . Osim naŋgi une ti soqnib a na naŋgo une kalil dego kobotetnjrqas .
55001003	Faith	Ijo moma utru naŋgi nami kumbra tiŋtiŋ na Qotei aqa wau ojoqneb dego kere e bini kumbra qujai dena Qotei aqa wau ojeqnum . Ijo are miligiq di e qalieonum , e Qotei aqa ŋamgalaq di une bei saiqoji . E qolo ti qanam ti Qotei pailyoqnsim ni qa are qaloqnsim Qotei biŋiyeqnum .
66006016	Description	Uliesosib naŋgi tulaŋ leleŋkobaiyoqnsib mana ti meniŋ kokba ti kalil endegsib minjroqneb , “ Niŋgi bosib iga kabutgibqa Qotei awo jaram kobaq di awejunu qaji a na iga nugwasai . Kaja Du aqa minjiŋ dego gagoq bqasai .
66002017	Description	“ ‘ Tamo a dabkala ti sqas di a anjam Qotei aqa Mondor Bole na tamo uŋgasari qure qureq dia ijo ñam qa koroosib loueqnub qaji naŋgi minjreqnu di geregere quem . Tamo a Satan ombla qotsim siŋgilaqas di e na laŋ qure qa iŋgi uliejunu qaji di anaiyit uyqas . Meniŋ qat dego yqai . Osiy meniŋ quraq di ñam bunuj neŋgreŋyqai . Ñam di tamo bei a qalieqasai . Tamo meniŋ oqas qaji a segi qalieqas . ’ O Jon , ni anjam degsi neŋgreŋyosim Pergamum naŋgo laŋ aŋgro aqaq qariŋye . ”
61002003	Sin	Tamo naŋgi di mamaul ani . Deqa naŋgi na bosib gisaŋ anjam gargekoba niŋgi merŋgoqnsib dena nuŋgo silali iŋgi iŋgi yaiŋgoqnqab . Ariya tulaŋ nami Qotei na tamo naŋgi di peginjrqa bati atsiqa naŋgi qa endegsi marej , “ E na tamo naŋgi di padaltnjrougetqai . ” Od , tamo naŋgi di bole padalqab . Qotei a naŋgo padalqa bati qa tariŋeqnu .
53002011	Sin	Deqa Qotei na naŋgo areqalo niñaqyetnjrimqa naŋgi aqa anjam bole dauryqa uratosib Satan aqa gisaŋ anjam dauryoqnqab .
45002024	Sin	Agi Qotei aqa anjam bei nami niŋgi qa endegsib neŋgreŋyeb unu , “ Nuŋgo kumbra uge di sawa bei bei qaji naŋgi unoqnsib mareqnub , ‘ Naŋgo Qotei di bolesai . ’ Osib naŋgi Qotei aqa ñam misiliŋyeqnub . ”
55003008	Sin	Nami Janes wo Jambres wo naŋgi aiyel Moses jeutoqneb . Dego kere bini gisaŋ tamo naŋgi di dego Qotei aqa anjam bole jeuteqnub . Naŋgo areqalo tulaŋ niñaqejunu . Naŋgi Qotei qa naŋgo areqalo siŋgilaboletosai .
66003019	Recommendation	Tamo naŋgi e qalaqalainjreqnum qaji di e na olo ŋiriŋtnjroqnsim gereinjreqnum . Deqa ni are siŋgilatosim ino segi kumbra gereiyosim are bulye .
45005001	Faith	Ariya iga Yesus qa gago areqalo siŋgilatem deqa Qotei na iga tamo bole une saiqoji qa mergej . Gago Tamo Koba Yesus Kristus a jeu kobotej deqa iga Qotei ombla geregere unum .
54004016	Recommendation	Ni ino segi kumbra ti ino anjam maro ti geregere taqatosim siŋgila na Qotei aqa wau yoqne . Yimqa ino wau dena Qotei na ni ti tamo uŋgasari kalil ino anjam qusib dauryeqnub qaji naŋgi ti oqas .
44026011	Violence	E bati gargekoba Juda naŋgo Qotei tal kalil miligiq giloqnsimqa dia Yesus aqa tamo uŋgasari naŋgi ojeleŋoqnsim ugeugeinjroqnem . E endegsi are qaloqnem , ‘ E naŋgi jaqatiŋ koba enjritqa naŋgi ulaosib Yesus qoreiyosib aqa ñam misiliŋyqab . ’ Degsim are qaloqnsim deqa naŋgi ugeugeinjroqnem . E naŋgi qa minjiŋ ani oqetbeqnaqa naŋgi daurnjroqnsimqa qure isa isaq giloqnsim dia naŋgi itnjroqnsim ugeugeinjroqnem .
48005019	Sin	Areqalo namij aqa kumbra di niŋgi qalieonub . Sambala kumbra ti , kumbra jiga ti , kumbra uge uge yqajqa are prugyoqa ,
46003007	Grace	Deqa tamo a iŋgi yageqnu qaji a ñam saiqoji . Tamo a wau taqateqnu qaji a dego ñam saiqoji . Ariya Qotei iŋgi boleteqnu qaji a segi ñam koba ti .
46001007	Faith	Deqa niŋgi gago Tamo Koba Yesus Kristus a olo bqajqa tariŋoqnsib unub . Niŋgi Qotei aqa Mondor aqa siŋgila ti unub . Niŋgi aqa siŋgila bei qa truquosaieqnub .
66014002	Description	Onaqa laŋ goge dia tamo uŋgasari tulaŋ gargekoba naŋgi anjam bei murqumyosib mareqnabqa e naŋgo kakoro quem . Naŋgo anjam di quem ya koba meli dosiq anjam ateqnu dego bul . Anjam di kola anjam ateqnu dego kere . E anjam di quem tamo na gombiŋ anjameqnub dego bul .
44010043	Faith	O was qu , Qotei aqa medabu o qaji tamo kalil naŋgi nami Yesus qa endegsib maroqneb , ‘ Qotei na tamo kalil Kristus qa naŋgo areqalo siŋgilateqnub qaji aqa ñam na naŋgo une kobotetnjrqas . ’ ”
45002007	Faith	Tamo uŋgasari qudei naŋgo kumbra tulaŋ boledamu . Naŋgi siŋgila na kumbra bole bole dauryoqnsib laŋ qure qa gam itqajqa waukobaeqnub . Naŋgi laŋ qureq dia ñam koba oqajqa ti ŋambile gaigai sqajqa ti waukobaeqnub . Deqa Qotei na tamo uŋgasari naŋgi di ŋambile enjrim naŋgi so bole gaigai sqab .
66001004	Grace	E Jon . E na anjam endi neŋgreŋyosim niŋgi tamo uŋgasari qure 7-pelaq dia Yesus aqa ñam qa koroosib loueqnub qaji niŋgi qa qariŋyonum . Niŋgi agi Esia sawaq di unub . Qotei bini unu , nami soqnej , bunuqna bqas qaji a niŋgi qa are tulaŋ boleiyimqa niŋgi are lawo na soqniye . Mondor 7-pela Qotei aqa awo jaram koba namoq di unub qaji naŋgi dego niŋgi qa are tulaŋ boleinjrimqa niŋgi are lawo na soqniye .
44019004	Faith	Onaqa Pol na olo minjrej , “ Nami Jon a na tamo uŋgasari naŋgi yansnjrqa oqnsiqa endegsi minjroqnej , ‘ Niŋgi are bulyosib babqa e niŋgi yansŋgwai . Tamo ijo qoreq na bqas qaji a qa nuŋgo areqalo siŋgilatosib soqniye . ’ Jon a na tamo uŋgasari naŋgi degsi minjroqnej . Tamo Jon aqa qoreq na bqajqa maroqnej qaji agi Yesus . ”
61002009	Violence	Ariya was qu , Tamo Koba Qotei a nami degsiqa tamo uge uge naŋgo une qa maroqnsiq naŋgi padaltnjroqnej . Deqa iga qalieonum , tamo naŋgi Qotei dauryeqnub qaji naŋgi gulube iteqnabqa a na olo naŋgi eleŋeqnu . Naŋgi eleŋqajqa gam di Qotei a bole qalie . Tamo uge uge naŋgo kumbra di dego Qotei a qalie . Deqa mondoŋ a na naŋgi osim naŋgo une qa peginjrsim awai uge enjrqas .
58011016	Grace	Ariya naŋgi naŋgo segi mandam utruq olo aiqajqa uratosib sawa tulaŋ boledamu agi laŋ qureq di unu qaji deq oqwajqa are qaleqnub . Tamo naŋgi dena Qotei endegsib minjeqnub , “ Ni gago Qotei . ” Yeqnaqa Qotei a naŋgo anjam deqa jemaiyosaieqnu . Naŋgi a qa naŋgo areqalo siŋgilateqnub deqa a naŋgo sqajqa qure agi laŋ goge dia gereiyetnjrej unu .
54004007	Recommendation	Ariya tamo qudei naŋgi sa anjam uge uge laŋa maroqnsib dena tamo uŋgasari naŋgi nanaritnjreqnub . Deqa ni na anjam di qoreiyosim Qotei aqa kumbra siŋgilatsim dauryoqne .
66020009	Violence	Naŋgi sawa sawa kalilq dena olo beleŋosib Qotei aqa segi qure koba a na tulaŋ qalaqalaiyeqnu qaji di agutesqab . Osib Qotei aqa segi tamo uŋga-sari naŋgo so sawa dego agutesqab . Qaja tamo naŋgi di bosib Qotei aqa qure di agutesoqnibqa laŋ goge dena ŋamyuo aisim naŋgi koitnjrqas .
44010048	Description	Osiqa naŋgi minjrej , “ Niŋgi Yesus Kristus aqa ñam na yanso oiye . ” Degsi minjrnaqa naŋgi na yanso osib Pita minjeb , “ Ni iga koba na endi sqom . ” Degsi minjnabqa a naŋgi koba na soqneb .
45002019	Grace	Osib niŋgi endegsib are qaleqnub , “ Iga dal anjam ti unum deqa iga powo bole ti anjam bole ti ejunum . Deqa tamo ŋam qandimo unub qaji naŋgi iga na gam osornjreqnum . Osim tamo naŋgi ambruq di unub qaji iga na suwantnjreqnum . Tamo powo saiqoji unub qaji naŋgi iga na powo enjreqnum . Tamo naŋgi aŋgro kiñilala bulosib Qotei aqa anjam qaliesai qaji naŋgi iga na anjam aqa damu osornjreqnum . ”
62002025	Grace	Nami Kristus a na iga endegsi mergonaq quem , “ E na niŋgi ŋambile eŋgitqa niŋgi ŋambile gaigai sqab . ”
59003017	Description	Ariya tamo naŋgi Qotei aqaq dena areqalo bole ti powo ti eqnub qaji naŋgi kumbra tulaŋ boledamu yeqnub . Naŋgi kumbra jigat dauryosaieqnub . Naŋgi lawo na sosib tamo naŋgi jiŋga na gereinjroqnsib naŋgi qa duloqnsib kumbra bole bole enjreqnub . Naŋgi na tamo kalil naŋgi turtnjroqnsib kumbra qujai enjreqnub . Naŋgi gisaŋoqnsib laŋa babaŋ na kumbra bole dauryosaieqnub . Naŋgi bole dauryeqnub .
43003035	Faith	Abu Qotei na aqa segi Ŋiri Yesus tulaŋ areiyoqnsiq qalaqalaiyeqnu . Deqa a na iŋgi iŋgi kalil aqa segi Ŋiri aqa baŋq di ateleŋeqnu .
61003009	Grace	Tamo qudei naŋgi endegsib mareqnub , “ Tamo Koba Qotei aqa anjam nami marej qaji di a olo dauryqajqa tariŋoqnsiq laŋa sokobaiyeqnu . ” Di sai . A na tamo naŋgi padaltnjrqajqa arearetosaieqnu . A na tamo kalil naŋgi are bulyqajqa marsiq deqa a jiŋga na niŋgi qa tariŋoqnsiq unu .
46007007	Grace	E are qalonum , tamo kalil naŋgi e bul laŋa sqab di bole . Ariya Qotei na tamo naŋgi siŋgila segi segi enjreqnu . A na tamo qudei naŋgi siŋgila bei enjreqnu . Osiqa olo tamo qudei naŋgi siŋgila bei enjreqnu .
46014001	Recommendation	Deqa was qu , niŋgi gaigai qalaqalaiyo kumbra dauryosib soqniye . Sosib wau kalil Qotei aqa Mondor na niŋgi eŋgeqnu qaji di dego yqajqa tulaŋ siŋgilaoqniye . Wau boledamu bei agiende . Qotei aqa Mondor na niŋgi siŋgila eŋgimqa niŋgi Qotei aqa medabu oqnsib anjam palontoqniye . Osib wau di yqajqa tulaŋ siŋgilaoqniye .
47004006	Grace	Tulaŋ nami Qotei a iŋgi iŋgi kalil gereiyqa osiqa a endegsi marej , “ Ambruq dena suwaŋ brantqas . ” Ariya bunuqna Qotei aqa suwaŋ di iga qa bosiqa gago are miligi suwantetgej deqa iga Kristus aqa ulatamu uneqnum . Dena iga suwaŋ bole unsimqa Qotei aqa riaŋ ti aqa siŋgila ti geregere poigeqnu .
44018024	Description	Onaqa bati bei Juda tamo bei aqa ñam Apolos aqa qure utru Aleksandria a bosiqa Efesus qureq di wauoqnej . A Qotei aqa anjam maro qaji tamo . A Qotei aqa anjam tulaŋ qaliedamu . Deqa a na Qotei aqa anjam kalil nami neŋgreŋyeb qaji di geregere plaltoqnej .
58013012	Grace	Dego kere Yesus a dego Jerusalem qure qalaq aisiq dia jaqatiŋ osiq aqa segi leŋ bilentosiq tamo uŋgasari naŋgi qa moiej . Aqa leŋ dena tamo uŋgasari naŋgi yansnjrimqa naŋgi Qotei aqa segi tamo uŋgasari boledamu sqajqa deqa marsiq naŋgi qa moiej .
56002015	Recommendation	O Taitus , ni gaigai tamo uŋgasari naŋgi anjam di minjroqnimqa naŋgi qusib dauryoqnqab . Tamo uŋgasari anjam gotraŋyeqnub qaji naŋgi dego siŋgila na minjroqnimqa naŋgi kumbra uge uratoqnqab . Tamo bei na ino anjam di uge qa maraiq .
62004009	Grace	Qotei aqa Ŋiri qujai unu . Qotei na aqa Ŋiri di qariŋyonaq mandamq aiej . Yim iga aqa ñam na ŋambile gaigai sqajqa deqa . Qotei aqa kumbra dena iga osorgej , a na iga tulaŋ qalaqalaigeqnu .
43017024	Grace	“ O Abu , tamo uŋgasari ni na e ebem qaji qure e sqai qaji di naŋgi dego e ombla sqajqa deqa e ni pailmonum . Naŋgi e ombla sosibqa riaŋ ti ñam koba ti ni na nami ebem qaji di unqajqa deqa ti e ni pailmonum . Nami ni mandam atosaisosimqa agi riaŋ ti ñam ti di ni na e ebem . Di kiyaqa ? Ni na e tulaŋ qalaqalaiboqnem deqa .
45003016	Sin	Naŋgi na tamo uŋgasari naŋgi ugeugeinjrqajqa are qaloqnsib deqa gulube koba enjreqnub .
58004014	Faith	Ariya gago atra tamo kobaquja unu . A laŋ qureq oqsiq di unu . A Qotei aqa Ŋiri Yesus . Deqa iga a qa gago areqalo siŋgilatoqnsim aqa ñam boleq na maroqnqom .
61001017	Grace	Abu Qotei a na Yesus ñam kobaquja yosiqa aqa segi riaŋ aqaq di atej . Qotei a segi laŋ qaji riaŋq di sosiqa Yesus qa endegsi marej , “ Endi ijo Aŋgro e na tulaŋ qalaqalaiyeqnum qaji . E a qa tulaŋ areboleboleibeqnu . ”
46012011	Description	Ariya Mondor qujai dena wau kalil di tamo naŋgi enjreqnu . A aqa segi areqalo na tamo segi segi naŋgi kumbra enjreqnaqa naŋgi wau di ojeqnub .
66008012	Description	Onaqa laŋ aŋgro namba 4 na aqa gul anjamonaqa seŋ taqal qujai ugeej . Bai taqal qujai dego ugeej . Bongar kalil laŋ taqal qujaiq di so qaji naŋgi dego ugeeleŋeb . Laŋ taqal aiyelq di sai . Deqa qanam seŋ taqal qujai ambruej . Qolo bai taqal qujai ambruej . Bongar kalil laŋ taqal qujaiq di so qaji naŋgi dego ambrueleŋeb .
44018017	Violence	
43010039	Violence	Onaqa naŋgi Yesus aqa anjam di qusib a ojqa yonab a naŋgi alelnjrsiqa ulaŋej .
47004016	Faith	Iga Qotei aqa kumbra deqa are qaloqnsim deqa iga aqa wau ojqajqa asgigosaieqnu . Bole , gago jejamu a uge qa laqnu . Ariya gago are miligi a bati gaigai olo boleoqnsiq siŋgilaeqnu .
43012003	Description	Onaqa Maria a goreŋ quleq tulaŋ boledamu silali kobaquja na awaiyej qaji di jaliŋaq jigsiqa osi bosiqa Yesus aqa siŋgaq di bilentosiqa aqa segi gate baŋga na nuntetej . Onaqa goreŋ aqa quleq na tal keretej .
58011009	Faith	A Qotei qa aqa areqalo siŋgilatej deqa a gilsiq mandam dia brantosiqa yauŋ tamo soqnej . Mandam di agi Qotei na a yqajqa minjej . A di sonaqa Qotei na minjej , “ Mondoŋ e na ino leŋ naŋgi mandam endi enjrqai . ” Onaqa Abraham a mandam dia laqnsiqa jagwa oqajqa tal gereiyoqnsiqa di ŋeioqnej . A Aisak wo Jekop wo naŋgi koba na soqneb . Tamo aiyel naŋgi di Abraham aqa leŋ deqa Qotei na naŋgi aiyel dego minjrej , “ Mondoŋ e na nuŋgo leŋ naŋgi mandam endi enjrqai . ”
50003017	Recommendation	O was qu , niŋgi kalil gaigai ijo kumbra unoqnsib dauryoqniye . Osib tamo naŋgi ijo kumbra dauryeqnub qaji naŋgi dego unjroqnsib degsib daurnjroqniye .
48006002	Recommendation	Niŋgi na nuŋgo Kristen was naŋgi aqaryainjroqnsib naŋgo gulube qoboiyetnjroqniye . Degsib qoboiyoqnqab kumbra dena niŋgi Kristus aqa dal anjam keretosib dauryqab .
59002024	Faith	Deqa niŋgi qalieonub , tamo naŋgi Kristus qa naŋgo areqalo siŋgilatoqnsib kumbra bole dego turtsib yeqnub qaji naŋgi Qotei aqa ŋamgalaq di tamo bole une saiqoji unub . Ariya tamo naŋgi Kristus qa naŋgo areqalo siŋgilatosib olo kumbra bole bei babtqasai di naŋgi Qotei aqa ŋamgalaq di tamo bole sqasai .
45009014	Faith	Qotei a kumbra degyej deqa iga kiersi marqom ? Qotei a kumbra uge yej degsi marqom e ? O was qu , iga degsi marqasai .
45014001	Recommendation	Tamo bei a Yesus qa aqa areqalo siŋgilateqnu ariya aqa areqalo di kiñala siŋgilaosaiunu . Deqa niŋgi a qoreiyaib . Niŋgi a osib Kristen naŋgo ambleq osib boiye . Niŋgi aqa kumbra qudei uge qa minjsib a ombla anjam na qotoqnaib .
66012007	Violence	Ariya laŋ goge dia qoto koba brantej . Maikel aqa laŋ aŋgro naŋgi ti tigelosib amal kobaquja qoto iteb . Onaqa amal kobaquja aqa laŋ aŋgro naŋgi ti kamba tigelosib Maikel aqa laŋ aŋgro naŋgi ti qoto itnjreb .
49004026	Recommendation	Niŋgi minjiŋ oqimqa ariya niŋgi geregere ŋam atiye . Niŋgi olo une ato uge . Niŋgi urur minjiŋ kobotiye . Niŋgi minjiŋ ti soqnib seŋ aiaiq .
60003009	Recommendation	Ariya tamo qudei naŋgi na niŋgi kumbra uge eŋgibqa niŋgi na kamba naŋgi kumbra uge enjraib . Naŋgi na niŋgi misiliŋgoqnsib anjam uge merŋgibqa niŋgi na kamba anjam uge minjraib . Niŋgi kamba naŋgi qa oqnsib Qotei pailyoqniye . Qotei a niŋgi kumbra degyqa osiqa niŋgi metŋgej . Deqa niŋgi kumbra bole degyibqa Qotei a na kamba niŋgi kumbra bole eŋgoqnqas .
43008029	Grace	Ijo Abu e qariŋbej qaji a e ombla sosiqa taqbejunu . A na e uratbosaieqnu . Di kiyaqa ? E gaigai kumbra kalil a tulaŋ areareteqnu qaji di yeqnum . ”
49006014	Recommendation	Deqa niŋgi siŋgila na tigelesqa marsibqa anjam bole alalag bul di tigsib tigeloiye . Osib kumbra tiŋtiŋ di gara jugo bul jigsib dena nuŋgo are targa kabutiye .
66001020	Description	Bongar 7-pela ijo baŋ woq di unub qaji naŋgi ti lam 7-pela gol na gereiyo qaji naŋgi ti di ni unjronum . Di anjam ulito qaji . Aqa utru agi mermqai . Ni que . Bongar 7-pela di agi tamo uŋgasari qure 7-pelaq dia e qa loueqnub qaji naŋgo laŋ aŋgro 7-pela naŋgi . Lam 7-pela di agi tamo uŋgasari qure 7-pelaq dia e qa loueqnub qaji naŋgi . ”
58002009	Grace	Ariya bini iga Yesus uneqnum . A ñam kobaquja ejunu . Nami a laŋ aŋgro naŋgo sorgomq di sokiñala soqnej . Bati deqa a na tamo uŋgasari kalil naŋgo sawa osiq moinaqa Qotei a naŋgi qa are boleiyosiq aqaryainjrej . Yesus a jaqatiŋ koba osiq moiej deqa Qotei na aqa ñam olo soqtetosiqa ñam kobaquja yej .
50002013	Grace	Iga qalie , Qotei a nuŋgo are miligiq di waueqnu . A segi na nuŋgo are tigeltetŋgeqnaqa niŋgi kumbra a tulaŋ areareteqnu qaji di yeqnub . A na niŋgi siŋgilatŋgeqnu deqa niŋgi kumbra di yeqnub .
43015011	Grace	Ijo areqalo agiende . E segi tulaŋ areboleboleibeqnu niŋgi dego tulaŋ areboleboleiŋgoqnem . Utru deqa e na anjam endi niŋgi merŋgonum .
54001001	Description	E Pol . Kristus Yesus na e qariŋbej deqa e aqa anjam marsim laqnum . Qotei agi iga padalo sawaq dena eleŋej qaji naŋgi Kristus Yesus wo naŋgi aiyel na e giltbeb deqa e naŋgo anjam marsim laqnum . Iga Yesus a olo laŋ qureq dena bam unqajqa deqa tariŋeqnum .
54002009	Recommendation	E na anjam bei dego ni mermqai . Ni na uŋgasari naŋgi minjrimqa naŋgi areqalo bole na gara jigoqnebe . Naŋgi diqoqnsib naŋgo gate baŋga walatoqnaib . Osib kolilei na ti wala bole na ti naŋgo jejamu maqtosib gara wala ti jigoqnaib .
43002015	Violence	Unjrsiqa rauŋga osiq dena toqoŋ gereiyosiq ganiŋyoqnsiq naŋgi kalil naŋgo kaja ti naŋgo bulmakau ti winjrnaqa atra tal uratosib jaraieb . Silali piloqneb qaji tamo naŋgi dego winjrsiq naŋgo awo jaram bilbelyosiq silali bimbleŋyej .
49002010	Grace	Kristus Yesus aqa wau na Qotei na iga tamo uŋgasari bunuj gereigosiqa ŋambile egej . Di kiyaqa ? Kumbra bole qa gam a na nami iga gereiyetgej qaji di iga dauryosim walweloqnqajqa deqa .
60004012	Recommendation	O ijo was bole , gulube kobaquja bei ŋamyuo bulosiq niŋgi qa beqnu . Ariya niŋgi deqa tulaŋ prugosib endegsib are qalaib , “ Gulube deqaji nami gagoq di brantosaioqnej . ” Niŋgi degsib are qalaib . Qotei a nuŋgo areqalo tenemtqa osiq deqa gulube di qariŋyqoqa niŋgi qa bqo .
66019007	Recommendation	Bini iga Qotei qa tulaŋ areboleboleigoqnimqa aqa ñam soqtoqnqom . Di kiyaqa ? Kaja Du na aqa uŋa baŋ ojqa bati brantqoqa aqa uŋa a walaosiqa aqa jejamu gereiyqo .
49006017	Recommendation	Qotei a na niŋgi eleŋej aqa kumbra deqa niŋgi are qaloqniye . Osib areqalo di gate tatal bul jigsib soqniye . Sosib Qotei aqa Mondor aqa sebru dego ojsib dena qotoqniye . Sebru di Qotei aqa anjam .
44007024	Violence	
53003013	Recommendation	O was qu , niŋgi kumbra bole yoqnqajqa asgiŋgaiq .
46016013	Faith	Ariya was qu , niŋgi geregere ŋam atoqniye . Osib niŋgi siŋgila na tigelesosib Yesus qa nuŋgo areqalo siŋgilatoqniye . Niŋgi iŋgi bei qa ulaaib . Niŋgi siŋgila na soqniye .
44007043	Sin	Niŋgi qotei gisaŋ Molek aqa tal ti qotei gisaŋ Refan aqa bongar ti sigitosib naŋgo sulum gereiyosib wadau sawaq di osi laqnsib naŋgi biŋinjroqneb . Nuŋgo une deqa e niŋgi wiŋgitqa niŋgi sawa endi uratosib Babilon qure taqal beiq aisib di sqab . ’ Nami Qotei aqa anjam degsib neŋgreŋyeb .
53002015	Recommendation	Deqa was qu , niŋgi siŋgila na tigeloqnsib Qotei aqa anjam kalil iga nami niŋgi merŋgoqnem qaji di dauryosib soqniye . Anjam kalil iga neŋgreŋyosim niŋgi qa qariŋyoqnem qaji di dego niŋgi dauryoqniye .
47005005	Grace	Qotei a segi na iga ŋambile di oqajqa gam gereiyetgej . Osiqa aqa Mondor Bole iga egej . Mondor di Qotei na iga namo egej deqa iga qalieonum , bunuqna iŋgi iŋgi kalil a na iga egwa marej qaji di olo egwas .
54002011	Recommendation	Ni na uŋgasari naŋgi minjrimqa naŋgi naŋgo segi ñam aguq atoqnsib medabu getentosib Qotei aqa anjam quoqnebe .
54005019	Recommendation	O Timoti , tamo qujai na ni mermqas , “ Kristen gate bei di a une yqo . ” Yimqa ni aqa anjam quetaim . Ariya tamo aiyel kio tamo qalub kio naŋgi na anjam di mermibqa ni naŋgo anjam di quetnjre .
45016016	Recommendation	Ariya niŋgi na nuŋgo Kristen was kalil naŋgi segi segi kundoqnjriye . Kumbra di agi Qotei aqa tamo uŋgasari kalil naŋgi yeqnub . Ariya Kristus aqa tamo uŋgasari qure qure kalilq di unub qaji naŋgi na kamba dego niŋgi kaiyeiŋgonub .
66018019	Description	Naŋgi degsib maroqnsibqa wi sum oqnsib naŋgo gateq di atoqnsibqa akamaniyoqnsibqa are tulaŋ gulubeinjroqnqas . Osib tulaŋ koba leleŋoqnsib endegsib Babilon minjoqnqab , ‘ O Babilon koba , ni tulaŋ padalougetonum ! Qobuŋ taqato tamo yuwalq di laqnub qaji naŋgi inoq dena silali tulaŋ koba oqneb . Deqa naŋgi ino jaqatiŋ di unsibqa naŋgi are tulaŋ gulube-injroqnqas . O aiyo ! Bati qujai qa ni torei padalougetonum ! ’
62003001	Grace	Bole , gago Abu Qotei a na iga tulaŋ qalaqalaigeqnu ! A na iga aqa segi aŋgro tiŋtiŋ sqa marsiq iga giltgej . Deqa iga bole qalieonum , iga Qotei aqa aŋgro bole . Tamo naŋgi mandamq endi unub qaji naŋgi Qotei qa qaliesai . Deqa naŋgi iga qa dego qaliesai .
60005005	Recommendation	O aŋgro wala , niŋgi Kristen gate naŋgo sorgomq di soqniye . Sosib niŋgi kalil nuŋgo segi ñam aguq atoqnsib Qotei aqa tamo uŋgasari naŋgo sorgomq di soqniye . Agi Qotei aqa anjam bei nami endegsib neŋgreŋyeb unu , “ Tamo naŋgi naŋgo segi ñam soqteqnub qaji naŋgi Qotei na olo jeutnjreqnu . Ariya tamo naŋgi naŋgo segi ñam aguq ateqnub qaji naŋgi qa Qotei a olo are boleiyoqnsiq gereinjreqnu . ”
45003004	Faith	O was qu , iga degsi marqasai . Iga endegsi marqom . Tamo kalil naŋgi gisaŋ tamo . Ariya Qotei a segi qujai gisaŋ tamo sai . A anjam bole segi gaigai mareqnu . Agi Qotei aqa anjam bei nami endegsib neŋgreŋyeb unu , “ O Qotei , ni gaigai kumbra tiŋtiŋ na e pegibeqnum . Ariya tamo qudei naŋgi na ni pegimqa maribqa ni na olo naŋgi buŋnjrsim ni une saiqoji sqam . ”
44009014	Violence	Deqa ni que . Atra tamo kokba naŋgi na Sol qariŋyonab Damaskus qure endeq bej . A qure endia tamo uŋgasari ino ñam qa loueqnub qaji naŋgi tontnjrsim joqsim Jerusalem gilqajqa deqa bej . ”
61002001	Sin	Bole , nami tamo qudei naŋgi Israel naŋgo ambleq di tigelosib naŋgo segi ñam soqtoqnsib naŋgi segi Qotei aqa medabu o qaji tamo degsib maroqnsib wauoqneb . Ariya naŋgi Qotei aqa medabu o qaji tamo sai . Naŋgi gisaŋ tamo . Dego kere bunuqna tamo deqaji qudei naŋgi lumu na bosib nuŋgo ambleq di dego tigelosib naŋgi segi Qotei aqa medabu o qaji tamo degsib maroqnsib gisaŋ anjam gargekoba niŋgi merŋgoqnqab . Yimqa niŋgi qudei qusib bole edegosib naŋgi daurnjrsib Qotei aqa anjam olo uratosib uloŋqab . Tamo naŋgi di Tamo Koba Yesus na awainjrej . Ariya naŋgi na olo a qoreiyqab . Osib deqa mondoŋ naŋgi urur padalqab .
43005018	Violence	Onaqa Juda tamo kokba naŋgi Yesus aqa anjam di qusibqa naŋgi a qalib moiqajqa naŋgo areqalo torei siŋgilaeb . Di kiyaqa ? A yori bati segi gentosai . A dego marej , “ Qotei a ijo Abu . ” Aqa anjam dena a segi qa marej , “ Aqo Qotei wo ombla kerekere . ” Utru deqa naŋgi Yesus qalib moiqajqa naŋgo areqalo torei siŋgilaeb .
46011002	Faith	E qalieonum , niŋgi gaigai e qa are qaloqnsib deqa anjam kalil e nami niŋgi merŋgoqnem qaji di niŋgi geregere ojsib dauryeqnub . Deqa e niŋgi qa tulaŋ areboleboleibqo .
44002025	Faith	Agi Devit a nami Yesus qa endegsi marej , ‘ Ijo Tamo Koba a bati gaigai ijo ulatamuq di sonaq uneqnum . A ijo baŋ woq di unu deqa e padalqasai .
60001023	Grace	Niŋgi iŋgi meli bunuj bulosib ŋambile bunuj eb . Iŋgi meli ugeqas qaji dena niŋgi ŋambile osai . Iŋgi meli gaigai sqas qaji dena niŋgi ŋambile eb . Iŋgi meli bunuj di Qotei aqa anjam . Anjam di ŋambile ti . A gaigai sqas .
59005016	Recommendation	Deqa was qu , niŋgi nuŋgo segi segi une palontosib Kristen was qu naŋgi minjroqniye . Osib niŋgi segi segi qa pailyoqniye . Yim Qotei a na niŋgi boletŋgwas . Tamo naŋgi kumbra tiŋtiŋ yeqnub qaji naŋgo pail siŋgila koba . Deqa naŋgi pailyeqnab Qotei a quoqnsiqa naŋgi aqaryainjreqnu .
43006047	Faith	Niŋgi quiye . E bole merŋgwai . Tamo a e qa aqa areqalo siŋgilatqas di a ŋambile gaigai sqas .
43014018	Grace	E niŋgi mandum aŋgro bul uratŋgwasai . E niŋgi qa olo bqai .
45003002	Grace	Deqa e niŋgi kamba endegsi merŋgwai . Qotei a na iŋgi tulaŋ bole bole Juda naŋgi enjrej . Iŋgi bole bei agiende . A na Juda naŋgi aqa anjam taqatqajqa deqa wau enjrej .
49006005	Recommendation	Ariya kaŋgal tamo niŋgi quiye . Niŋgi nuŋgo wau qa gate naŋgo sorgomq di geregere sosib naŋgi qa ulaoqniye . Niŋgi naŋgi qa ulaqasai di niŋgi naŋgo ŋamgalaq di kumbra uge yqab . Niŋgi Kristus aqa wau bole yeqnub dego kere niŋgi gaigai nuŋgo wau qa gate naŋgi qa wau bole yoqniye .
45002004	Grace	Ni que . Qotei a gaigai kumbra tulaŋ boledamu ni emoqnsiqa a ni qa tariŋsokobaiyeqnu . Deqa a urur ni awai uge emosaieqnu . Qotei aqa kumbra bole di ni unsim uge qa marsim gotraŋyqam e ? Degaim . Ni are bulyqajqa deqa Qotei a ni qa are qaloqnsiq kumbra bole osormeqnu . Ni di qaliesai kio ?
62005014	Faith	Iga Qotei aqa areqalo dauryosim iŋgi bei qa pailyqom di a gago pail quqwas . Deqa iga Qotei ulaiyqasai . Iga aqa areq giloqnqom .
45015013	Faith	O was qu , Qotei a nami iŋgi bole bole di iga egwajqa marej deqa iga bini tariŋoqnsim unum . Niŋgi a qa nuŋgo areqalo siŋgilateqnub deqa a na nuŋgo are boletetŋgimqa niŋgi tulaŋ areboleboleiŋgim lawo na sqab . Yim Qotei aqa Mondor na niŋgi siŋgilatŋgimqa niŋgi iŋgi bole bole a na eŋgwa marej qaji deqa tariŋoqnsib sqab .
43019041	Description	Sawa Yesus ŋamburbasq di qameb qaji qalaq dia mandam taqal bei soqnej . Mandam taqal dia sub bunuj bei soqnej . Sub dia nami tamo bei atosaisoqneb .
66019020	Violence	Ariya tamo hos quraq di awesoqnej qaji a na wagme juwaŋ wo Satan aqa gisaŋ anjam maro tamo wo naŋgi aiyel ŋambile sonab ojsiqa wainjrnaq ŋamyuoq aieb . Ŋamyuoq dia meniŋ kalil yusiq ñaŋgaeqnu . Satan aqa gisaŋ anjam maro tamo di nami wagme juwaŋ aqa ŋamgalaq dia maŋwa tulaŋ kokba yoqnej . Aqa kumbra dena a na tamo uŋgasari wagme juwaŋ aqa toqor osib aqa sulum biŋiyoqneb qaji naŋgi gisa gisaŋnjroqnej .
45012020	Recommendation	Deqa ino jeu tamo bei a mamyimqa ni a gereiysim iŋgi anaiye . A ya qaryimqa dego gereiysim ya anaiye . Ni a degyimqa a aqa kumbra uge qa are qalsim jemaiyqas . ”
51003016	Recommendation	Osib niŋgi Kristus aqa anjam osib nuŋgo are miligiq di siŋgilatib soqnem . Osib niŋgi na nuŋgo Kristen was qu naŋgi areqalo bole ti powo ti osornjroqniye . Yim naŋgi kumbra bole bole yoqnqajqa deqa . Niŋgi nuŋgo are miligiq di Qotei biŋiyoqnsib a qa louoqniye . Lou qudei neŋgreŋq di unu qaji dena ti lou qudei Qotei aqa Mondor na nuŋgo are miligiq di ateqnu qaji dena ti niŋgi Qotei qa louoqniye .
51003019	Recommendation	O tamo , niŋgi nuŋgo ŋauŋ naŋgi tulaŋ qalaqalainjroqniye . Niŋgi naŋgo are ugetetnjraib .
54005016	Recommendation	Ariya uŋa qudei Kristus qa naŋgo areqalo siŋgilateqnub qaji naŋgo ai naŋgi qobulonub deqa ni na naŋgi minjrimqa naŋgi na naŋgo ai naŋgi taqatnjrsib iŋgi iŋgi enjroqnqab . Yimqa Kristen naŋgi gulube di qoboiyqasai . Uŋa qobul aŋgro saiqoji unub qaji naŋgi segi Kristen naŋgi na taqatnjroqnsib iŋgi iŋgi qa aqaryainjroqnqab .
62005011	Grace	Kumbra dena Qotei na iga osorgej , aqa anjam bole . Qotei na iga ŋambile gaigai sqajqa marsiq iga ŋambile egej . Ŋambile di aqa utru Qotei aqa Ŋiri aqaq di unu .
62005012	Faith	Tamo bei a Qotei aqa Ŋiri beteryesqas di a ŋambile oqas . Ariya tamo bei a Qotei aqa Ŋiri beteryesqasai di a ŋambile oqasai .
43008036	Grace	E Qotei aqa Ŋiri deqa e Abu ti . Deqa e na niŋgi aqaryaiŋgitqa une bei na niŋgi ojqa keresaibolesai .
49003013	Faith	Deqa e niŋgi endegsi merŋgwai . E niŋgi aqaryaiŋgoqnsim dena e gulube koba eqnum niŋgi deqa are koba qalaib . Niŋgi are koba qalqab di niŋgi uloŋqab . Deqa niŋgi ijo gulube deqa areboleboleiŋgem . Di kiyaqa ? Ijo gulube dena niŋgi aqaryaiŋgimqa niŋgi Qotei ombla so bole gaigai sqab .
45016018	Sin	Tamo deqaji naŋgi gago Tamo Koba Kristus aqa wau ojosaieqnub . Naŋgi naŋgo segi jejamu qa are qaloqnsib deqa waueqnub . Osib tamo uŋgasari naŋgi walawalainjroqnsib gisa gisaŋnjroqnsibqa naŋgi nanaritnjreqnub . Deqa kumbra bole ti kumbra uge ti di naŋgi geregere poinjrosaieqnu .
45001029	Sin	Naŋgo kumbra uge agiende . Naŋgi kumbra bole tiŋtiŋ yqajqa torei urateqnub . Naŋgi ñoro koba oqajqa mamaulnjreqnu . Naŋgi tamo naŋgi jeutnjreqnub . Naŋgi tamo qudei iŋgi koba ti unub qaji naŋgi qa are ugeinjreqnu . Naŋgi tamo naŋgi ñumsib moiotnjreqnub . Naŋgi laŋa laŋa ŋiriŋoqnsib gisaŋ anjam mareqnub . Naŋgi tamo qudei naŋgo iŋgi iŋgi laŋa yainjreqnub . Naŋgi tamo qudei naŋgi ugeugeinjreqnub . Kumbra di naŋgoq di tulaŋ koba unu . Naŋgi yomueqnub .
55001014	Recommendation	Qotei na aqa anjam bole ino baŋq di atej . Qotei aqa anjam di tulaŋ bolequja . Deqa ni na anjam di geregere taqatesoqne . Qotei aqa Mondor Bole agi gago are miligiq di unu qaji a na ni aqaryaimoqnimqa ni Qotei aqa wau di geregere ojsim laqne .
48006008	Faith	Tamo bei na aqa areqalo namij dauryqas di aqa areqalo namij dena kumbra uge babtqas . Yim a padalqas . Ariya tamo bei a Qotei aqa Mondor aqa kumbra dauryqas di Mondor na a ŋambile yimqa a so bole gaigai sqas .
46010009	Recommendation	Iga Kristus aqa kumbra tenemtosim laŋa pegiyqasai . Agi gago moma qudei naŋgi Tamo Koba Qotei aqa kumbra tenemtoqnsib laŋa pegiyoqneb deqa Qotei na amal uge qariŋnjrnaqa bosib naŋgi uñinjrnab moreŋeb .
46013005	Recommendation	Tamo naŋgi qalaqalaiyo kumbra dauryqab di naŋgi diqoqnsib sqasai . Naŋgi naŋgo segi jejamu qa are qaloqnqasai dego . Naŋgi qalaqalaiyo kumbra dauryqab di naŋgi urur ŋiriŋoqnqasai . Naŋgo was bei na naŋgi kumbra uge bei enjrimqa naŋgi deqa are qalsib a olo kambatqasai .
66009009	Description	Naŋgo are targaq di gara jugo dumu bul siŋgila koba atesoqneb . Naŋgo bari aqa anjam ato hos gargekoba roŋgom ti qoto qa gurgur ti gileqnab siŋga anjam ateqnub dego kere .
43015022	Sin	“ E bosim jeu tamo naŋgi di anjam minjrosai qamu naŋgi une saiqoji qamu . Ariya bini naŋgi naŋgo une di ulitqa gam saiqoji .
51004005	Recommendation	Niŋgi tamo Yesus qaliesai qaji naŋgo ambleq di sosibqa niŋgi areqalo bole dauryoqnsib kumbra bole bole yoqniye . Osib bati gaigai Kristus aqa kumbra naŋgi osornjrqajqa are qaloqniye .
45006006	Faith	Iga qalie , gago areqalo namij a Kristus ombla ŋamburbasq di moiej . Yim une aqa siŋgila gago jejamuq di waueqnu qaji di koboqajqa deqa . Deqa bini iga olo une aqa sorgomq di sqasai .
62003010	Sin	Iga kiersi qalieqom , tamo di a Qotei aqa aŋgro ? Tamo di a Satan aqa aŋgro ? Iga endegsi qalieqom . Tamo naŋgi kumbra tiŋtiŋ yosaieqnub qaji naŋgi Qotei aqa aŋgro sai . Tamo naŋgi Qotei aqa aŋgro naŋgi qalaqalainjrosaieqnub qaji naŋgi dego Qotei aqa aŋgro sai .
45008007	Sin	Tamo naŋgi areqalo namij dauryoqnqab di naŋgi Qotei ti jeu sqab . Di kiyaqa ? Naŋgi Qotei aqa dal anjam aqa sorgomq di sosai deqa . Naŋgi dal anjam dauryqa keresai bolesai .
44002026	Faith	Deqa e tulaŋ areboleboleibqo . E arebolebole na anjam mareqnum . Iŋgi bole bole kalil Qotei na e ebqajqa nami marej qaji e di oqajqa tariŋoqnsim unum .
46010020	Sin	E endegsi maronum . Sulum atrainjro qaji iŋgi iŋgi di sawa bei bei qaji tamo naŋgi na oqnsib mondor uge naŋgi atrainjreqnub . Naŋgi Qotei bole atraiyosaieqnub . Deqa was qu , niŋgi iŋgi iŋgi di uratiye . Uratqasai di niŋgi mondor uge uge naŋgi ti beterqab .
44013001	Description	Antiok qureq dia Yesus aqa tamo uŋgasari naŋgo ambleq di Qotei aqa medabu o qaji tamo naŋgi ti Qotei aqa anjam plalto qaji tamo naŋgi ti soqneb . Naŋgo ñam agiende . Bei Barnabas . Bei Simeon aqa ñam bei Niger . Ñam di aqa damu , “ Jejamu tulu . ” Bei Lusius . A Sairini qaji . Bei Manain . A nami Tamo Koba Herot ombla aŋgro sosibqa tal qujaiq di boleeb . Ariya bei Sol .
49005006	Recommendation	Niŋgi geregere ŋam atiye . Tamo qudei naŋgi na niŋgi kumbra uge deqaji yqajqa titŋgoqnsib anjam laŋa laŋa merŋgoqnibqa niŋgi naŋgo anjam di qusib naŋgi daurnjraib . Tamo uŋgasari Qotei aqa anjam gotraŋyeqnub qaji naŋgi kumbra deqaji yeqnub deqa Qotei a naŋgi qa tulaŋ minjiŋ oqeteqnu .
56001011	Sin	Tamo naŋgi di tamo uŋgasari naŋgo silali ti ñoro ti yainjrqajqa deqa marsib kumbra uge uge iga yqa keresai qaji di naŋgi yqajqa minjreqnub . Kumbra dena naŋgi na tamo uŋgasari qudei naŋgo aŋgro ti naŋgo was naŋgi ti areqalo ugetetnjreqnabqa naŋgi Qotei aqa gam bole olo urateqnub . Deqa Taitus , ni na tamo uge uge deqaji naŋgo medabu getentsim saidnjre .
43013011	Sin	Yesus a qalieej , aqa aŋgro bei agi Judas a na Yesus osim jeu tamo naŋgo baŋq di atqas . Deqa a marej , “ Niŋgi kalil milalo sosai . ”
43010001	Sin	Osiqa Yesus a olo anjam endegsi minjrej , “ Niŋgi quiye . E bole merŋgwai . Tamo bei a kaja naŋgo jeŋ miligiq gilqa osimqa siraŋmeq na gilqa uratosim qalaq na jeŋ prugosim miligiq gilqas di a bajiŋ tamo .
61002015	Sin	Naŋgi Qotei aqa gam bole uratosib nanariosib laqnub . Osib naŋgi Beor aqa aŋgro Balam aqa gam dauryeqnub . Balam agi nami une atej . Osiqa aqa une di aqa awai oqajqa tulaŋ areare-toqnej .
44014005	Violence	Onaqa Grik tamo qudei ti Juda tamo qudei ti naŋgo tamo kokba ti naŋgi aiyel qa minjiŋ oqetnjrnaqa maroqneb , “ Iga naŋgi aiyel meniŋ na ñumsim moiotnjrqom . ”
43021017	Description	Osiqa olo nenemyoqalubtej , “ O Saimon , Jon aqa ŋiri , ni e qalaqalaibeqnum e ? ” Yesus na Pita anjam di nenemyoqalubtej deqa Pita a are gulubeiyonaq minjej , “ O Tamo Koba , ni iŋgi iŋgi kalil qa qalie . Deqa ni qalieonum , e ni qalaqalaimeqnum . ” Onaqa Yesus na olo minjej , “ Deqa ni na ijo kaja naŋgi geregereinjroqnime .
66021027	Sin	Ariya iŋgi jiga ti tamo naŋgi kumbra uge uge yeqnub qaji naŋgi ti tamo naŋgi gisaŋ anjam mareqnub qaji naŋgi ti qure di miligiq gilqa keresai . Tamo uŋgasari naŋgo ñam ŋambile qa buk miligiq di Qotei na neŋgreŋyej qaji naŋgi segi qure di miligiq gilqa kere . Ŋambile qa buk di agi Kaja Du aqa segi buk .
66017004	Sin	Uŋa di gara lent utru aiyela dena kabuosiq soqnej . Gol ti meniŋ naimyo ti kolilei boledamu dena ti walaosiq awesoqnej . Aqa baŋq di gambaŋ gol na gereiyo qaji ojesoqnej . Aqa kumbra uge uge na ti aqa sambala kumbra jigat dena ti gambaŋ miligiq di maqeleŋesoqnej . Aqa kumbra di Qotei aqa ŋamgalaq di tulaŋ ugedamu .
51003014	Recommendation	Osib niŋgi qalaqalaiyo kumbra yoqniye . Qalaqalaiyo kumbra a na kumbra kalil tulaŋ buŋnjreqnu . Osiqa kumbra bole kalil dego siŋgilatoqnsiq iga Kristen tamo uŋgasari kalil iga turtgeqnu . Deqa iga kalil areqalo qujaitoqnsim qalaqalaiyo kumbra dauryoqnsim sqom .
43012023	Description	Minjnab qusiqa naŋgi kamba minjrej , “ E Tamo Aŋgro . Deqa e ñam koba oqajqa bati brantqo .
45002022	Sin	Niŋgi mareqnub , “ Niŋgi tamo bei aqa uŋa jejamu ojetaib . ” Ariya niŋgi segi olo was bei aqa ŋauŋ jejamu ojeteqnub . Niŋgi gisaŋ qotei naŋgi qa louqajqa saideqnub . Saidoqnsib niŋgi segi olo naŋgo atra talq dena sulum bajiŋeqnub .
45007008	Sin	Ariya dal anjam bej dena une a gam itosiqa ijo are miligiq di mamaul kumbra gargekoba babteleŋej . Dal anjam bosai qamu une a tamo moio qaji bulosiq uliejunu qamu .
44026017	Grace	Bunuqna e ni qariŋmitqa ni Juda tamo ti sawa bei bei qaji tamo ti naŋgoq giloqnqam . Deqa ni naŋgi qa ulaaim . E ni taqatmesoqnitqa naŋgi ni moiotmqasai .
56003003	Sin	Ni qalie , iga dego nami areqalo uge ti sosimqa Qotei aqa anjam gotraŋyoqnem . Bati di Satan a na iga gisa gisaŋgeqnaqa iga Qotei aqa gam bole dauryqa uratosim kumbra uge dauryqajqa are pruggeqnaqa gago segi jejamu qa tulaŋ areboleboleigoqnej . Kumbra dena iga siŋgila na ojesoqnej . Deqa iga minjiŋ ti are uge ti sosim walweloqnem . Tamo naŋgi na iga jeutgeqnabqa iga na kamba dego naŋgi jeutnjroqnem .
54005021	Recommendation	O Timoti , Qotei ti aqa laŋ aŋgro naŋgi ti Kristus Yesus ombla na naŋgo ŋamgalaq dia e siŋgila na anjam endegsi ni mermqai . Wau kalil e ino baŋq di atem qaji di ni geregere taqatosim wauoqne . Ni na ino was naŋgi ti tamo kokba ti naŋgi segi gereinjroqnaim . Ni tamo kalil naŋgi turtnjrsim gereinjroqnime .
58010035	Recommendation	Deqa kumbra bole niŋgi nami yoqneb qaji deqa olo are qaloqniye . Osib nuŋgo areqalo Yesus qa siŋgilateqnub qaji di siŋgila na ojesoqniye . Niŋgi olo urataib . Niŋgi uratqasai di mondoŋ niŋgi awai tulaŋ boledamu oqab .
46004002	Faith	Niŋgi qalie . Tamo bei na tamo bei aqa wau taqatqas di a na aqa medabu geregere dauryqas .
44009043	Description	Onaqa Pita a bati gargekoba yala Jopa qureq di soqnej . Tamo bei wagme aqa jegara na gara gereiyo qaji aqa ñam Saimon aqa talq di naŋgi ombla soqneb .
46003016	Grace	Niŋgi Qotei aqa segi tal bul . Qotei aqa Mondor a nuŋgo miligiq di unu . Di niŋgi qaliesai kio ?
58010019	Faith	O was qu , Yesus aqa leŋ na gago une kobotetgej deqa leŋ dena iga Warum Tulaŋ Getento Koba di miligiq giloqnsim Qotei aqa talq di sqom . Iga ulaqasai .
43008021	Sin	Onaqa Yesus a na olo tamo uŋgasari naŋgi endegsi minjrej , “ E niŋgi uratŋgitqa niŋgi e qa ŋamqab e nubqasai . Niŋgi nuŋgo une ti sosibqa moreŋqab . Qure e oqwai qaji di niŋgi oqwa keresai . ”
51003012	Recommendation	Qotei a niŋgi aqa segi tamo uŋgasari sqa marsiq giltŋgej deqa a na niŋgi tulaŋ qalaqalaiŋgeqnu . Deqa niŋgi kumbra endegyoqniye . Niŋgi nuŋgo Kristen was naŋgi qa duloqnsib kumbra bole bole enjroqniye . Osib niŋgi nuŋgo segi ñam tentoqnsib tamo naŋgi lawo na gereinjroqniye . Tamo qudei naŋgi na niŋgi une bei eŋgibqa niŋgi kamba olo naŋgi qa urur minjiŋ oqaiq .
43012026	Faith	Tamo bei a ijo wau yqa osimqa a e daurbem . Yimqa qure e sqai qaji di ijo wau tamo a dego e ombla sqas . Tamo bei a ijo wau yoqnqas di ijo Abu na a ñam kobaquja yqas . ”
54003004	Description	A na aqa uŋa ti aqa aŋgro naŋgi ti geregere taqatnjreme . Yim aqa aŋgro naŋgi aqa anjam geregere quoqnsib dauryoqnqab .
52005011	Recommendation	Deqa niŋgi segi segi Qotei aqa tamo uŋgasari naŋgi anjam bole minjroqnsib dena naŋgo are siŋgilatetnjroqniye . Agi bini niŋgi degyeqnub .
62003011	Recommendation	Nami niŋgi dal anjam endegsib queb . Iga gago Kristen was naŋgi qalaqalainjroqnqom .
46007026	Recommendation	E endegsi are qalonum . Bini bati endeqa gulube kokba bqa jojomeqnub deqa niŋgi kalil kiersib unub degsib olo soqniye .
43003001	Description	Jerusalem dia tamo bei soqnej aqa ñam Nikodemus . A Farisi tamo . A Juda naŋgo gate bei .
59002025	Description	Niŋgi sambala uŋa Rahap a qa dego are qaliye . Rahap aqa kumbra bole agiende . Josua a na tamo aiyel naŋgi qariŋnjrnaqa Jeriko qureq gilnabqa qure deqaji tamo naŋgi na tamo aiyel naŋgi di ñumqa laqnab Rahap na naŋgi aiyel ulitnjrsiqa gam bei osornjrnaqa naŋgi jeu tamo naŋgi alelnjrsibqa jaraieb . Rahap a kumbra bole di yej deqa a Qotei aqa ŋamgalaq di uŋa bole une saiqoji soqnej .
54002015	Faith	Ariya ni na uŋgasari naŋgi minjrimqa naŋgi aŋgrotoqnsib aŋgro qa wauoqnebe . Naŋgi wau di yoqnsib gaigai Kristus qa naŋgo areqalo siŋgilatoqnsib naŋgo segi ŋambile a yekritosib aqa kumbra boleq di sosib qalaqalaiyo kumbra dauryosib kumbra bole bole yoqnebe . Yim deqa Qotei a na naŋgi oqas .
44013017	Grace	Iga Israel gago Qotei a nami gago moma naŋgi aqa segi qa giltnjrnaqa naŋgi Isip sawaq dia yauŋ tamo sonabqa a na naŋgi geregere taqatnjroqnej . Onaqa naŋgi tulaŋ kobaonabqa Qotei a siŋgila na naŋgi joqsiqa Isip sawa uratosib gileb .
44015008	Grace	Qotei a tamo kalil naŋgo areqalo qalie . Deqa a na aqa Mondor Bole nami iga egej dego kere sawa bei bei qaji tamo naŋgi dego enjreqnu . Aqa kumbra dena a na iga osorgeqnu , a na sawa bei bei qaji tamo naŋgi dego oqajqa are qaleqnu .
59002011	Sin	Iga qalie , Qotei a nami dal anjam endegsi marej , “ Ni was bei aqa uŋa jejamu ojetaim . ” Osiqa dego marej , “ Ni tamo bei qalsim moiotaim . ” Bole , ni was bei aqa uŋa jejamu ojetosaieqnum . Ariya ni tamo bei qalsim moiotqam di ni dal anjam grotonum .
43010028	Grace	E naŋgi ŋambile enjritqa naŋgi ŋambile gaigai sqab . Deqa naŋgi padalqasai bolesai . Tamo bei na naŋgi ijo baŋq dena yaibqa keresai .
45016020	Grace	Qotei a na iga so bole ti lawo kumbra ti egeqnu . Sokiñala a na Satan ojsim osi bosim nuŋgo siŋgaq di atim niŋgi na sosqab . Gago Tamo Koba Yesus a niŋgi qa are boleiyeme .
55003005	Sin	Naŋgi laŋa babaŋ na Qotei aqa kumbra dauryobulosib sqab . Qotei aqa kumbra bole di siŋgila ti unu . Ariya siŋgila di naŋgi poinjrqasai . O Timoti , ni na tamo naŋgi deqaji beternjraim . Torei uratnjrsim isaq gile .
45012005	Description	Dego kere iga tamo uŋgasari gargekoba unum . Ariya iga kalil Kristus aqa jejamu qujai . Deqa iga segi segi kalil koba na korooqnsim jejamu qujaiq di turtejunum .
56003008	Faith	Qotei aqa anjam di tulaŋ boledamu . Deqa iga anjam di gago areqaloq di siŋgilatqom . O Taitus , ni Qotei aqa anjam di siŋgila na palontoqnimqa tamo uŋgasari Qotei qa naŋgo areqalo siŋgilateqnub qaji naŋgi quoqnsib kumbra bole bole yoqnqab . Kumbra deqaji na tamo uŋgasari naŋgi aqaryainjreqnu . Kumbra di bolequja .
59002023	Faith	Agi Qotei aqa anjam bei nami endegsib neŋgreŋyeb unu , “ Abraham a Qotei qa aqa areqalo siŋgilatej deqa Qotei na minjej , ‘ Ni ijo ŋamgalaq di tamo bole une saiqoji . ’ ” Osiqa Abraham kadoiyej . Anjam neŋgreŋyeb qaji di aqa damu agi brantej .
59002001	Faith	O ijo was qu , e qalieonum , niŋgi gago Tamo Koba Yesus Kristus agi laŋ qa iŋgi iŋgi kalil taqatejunu qaji a qa nuŋgo areqalo siŋgilateqnub . Nuŋgo areqalo dego deqa e na niŋgi endegsi merŋgwai . Niŋgi tamo ñam ti naŋgi kumbra bole bole enjroqnsib olo tamo laŋaj naŋgi qoreinjroqnaib .
45003013	Sin	Naŋgi kalil anjam uge mareqnub . Tamo moio qaji sub meaŋesonaq tamo naŋgo qusa sub miligiq di qusaeqnu dego kere tamo kalil naŋgo medabu na anjam tulaŋ uge uge mareqnub . Naŋgi gisaŋ anjam koba mareleŋeqnub . Amal uge na tamo uñinjreqnub dego kere tamo kalil naŋgo medabu na tamo uŋgasari naŋgi ugeugeinjreqnub .
49005028	Recommendation	Deqa tamo , niŋgi na nuŋgo uŋgasari naŋgi tulaŋ qalaqalainjroqniye . Niŋgi na nuŋgo segi jejamu qalaqalaiyeqnub dego kere niŋgi na nuŋgo uŋgasari naŋgi dego qalaqalainjroqniye . Tamo naŋgi na naŋgo uŋgasari naŋgi qalaqalainjrqab di naŋgi naŋgo segi jejamu dego qalaqalaiyqab .
45009030	Faith	Deqa iga kiersi marqom ? Iga endegsi marqom . Sawa bei bei qaji naŋgi tamo bole une saiqoji sqajqa gam ŋamosaioqneb . Ariya naŋgi gam iteb . Gam agiende . Naŋgi Yesus qa naŋgo areqalo siŋgilateb gam dena naŋgi tamo bole une saiqoji soqneb .
54003009	Faith	Naŋgi Qotei aqa ŋamgalaq di une saiqoji soqnebe . Sosib anjam bole Qotei na nami iga osorgej qaji di siŋgila na ojesoqnebe . Agi iga Qotei qa gago areqalo siŋgilateqnum qaji iga anjam bole di osorgej .
54006002	Recommendation	Kaŋgal tamo qudei naŋgo wau qa gate naŋgi Kristen tamo . Deqa ni na kaŋgal tamo naŋgi di minjrimqa naŋgi endegsib are qalaib , “ Gago wau qa gate naŋgi gago Kristen was qu . Deqa uŋgum , iga naŋgo anjam gotraŋyoqnqom . ” Naŋgi degsib are qalaib . Ni na naŋgi minjrimqa naŋgi endegsib are qalqab , “ Gago wau qa gate naŋgi Kristen tamo bole . Deqa iga na naŋgi qalaqalainjroqnqom . ” Naŋgi degsib are qalqab di naŋgi naŋgo wau qa gate naŋgi geregere wauetnjroqnqab . O Timoti , ni gaigai Kristen tamo uŋgasari naŋgi kumbra bole dauryqajqa minjroqnsim are tigeltetnjroqnimqa naŋgi kumbra bole kalil e nami mermonum qaji di yoqnqab .
45003003	Faith	Bole , Juda tamo qudei naŋgi Qotei aqa anjam di dauryosib naŋgo areqaloq di siŋgilatosaieqnub . Naŋgi urateqnub . Deqa iga endegsi marqom kio , “ Qotei a gisaŋ tamo . A segi aqa anjam di dauryosaieqnu . ”
43019034	Violence	Ariya qaja tamo bei a na aqa qaja osiq Yesus aqa jar baŋgaq di qamnaq leŋ ti ya ti aiej .
43015012	Recommendation	Ijo dal anjam agiende . E na niŋgi qalaqalaiŋgeqnum dego kere niŋgi na nuŋgo was naŋgi dego qalaqalainjroqniye .
45006013	Recommendation	Une na nuŋgo siŋga ti baŋ ti taqatqa laqnimqa niŋgi na olo saidyiye . Yim niŋgi kumbra uge uge yoqnqasai . Niŋgi subq na olo tigelobulosib ŋambile unub deqa niŋgi nuŋgo segi jejamu osib Qotei yiye . Yosib nuŋgo siŋga ti baŋ ti nuŋgo jejamu ti kalil Qotei aqa baŋq di atibqa a segi na taqatqas . Yim dena niŋgi kumbra bole tiŋtiŋ yoqnqab .
58010039	Faith	Ariya was qu , iga Qotei qoreiyosim padalqasai . Iga tamo deqaji sai . Iga Qotei qa gago areqalo siŋgilato qaji tamo . Deqa iga ŋambile gaigai sqom .
45011026	Grace	Gam dena Qotei na Israel naŋgi kalil eleŋqas . Agi Qotei aqa anjam bei nami endegsib neŋgreŋyeb unu , “ Aqaryaigo Tamo Koba a Jerusalem dena tigelosim bosim Jekop aqa leŋ kalil naŋgi are bulyetnjrim naŋgi Qotei aqa anjam gotraŋyqajqa kumbra di olo uratqab .
52002015	Violence	Nami Juda naŋgi na Tamo Koba Yesus qalsib moioteb . Qotei aqa medabu o qaji tamo naŋgi dego ñumoqnsib moiotnjroqneb . Osib naŋgi na iga dego wigonab iga nuŋgo qure uratosim jaraiem . Tamo naŋgi di kumbra Qotei a areareteqnu qaji di olo gotraŋyoqnsib tamo kalil naŋgi jeutnjreqnub .
58010026	Sin	Niŋgi quiye . Iga Kristus aqa anjam bole qalieonum . Ariya bunuqna iga olo anjam di uratosim gago segi areqalo na une aqa kumbra dauryoqnqom di gago une deqa olo atraiyqa iŋgi bei sqasai .
49002006	Grace	Osiqa iga Kristus Yesus ombla na olo subq na tigeltgobulosiqa iga laŋ qureq joqsi oqsiqa Kristus aqa awo jaram kobaq di awotgej .
49004025	Recommendation	Deqa niŋgi gisaŋ kumbra kalil uratekritosib anjam bole segi Kristen tamo uŋgasari naŋgi minjroqniye . Niŋgi kalil Kristus aqa jejamu qujai deqa niŋgi kumbra degyoqniye .
48002005	Faith	Aisib naŋgi na iga mergeb , “ Niŋgi na Taitus osib muluŋ waiyiye . ” Onaqa iga naŋgo anjam di quetnjrosai . Naŋgi Kristus aqa anjam bole olo bulbulyaib deqa iga na naŋgi saidnjrem . Yim niŋgi Kristus aqa anjam bole siŋgila na ojsib gaigai dauryqajqa deqa .
46014013	Recommendation	Ariya nuŋgo ambleq di tamo bei a meŋ bulyosim qure utru bei naŋgo anjam marqa osimqa a mati endegsi Qotei pailyem , “ O Abu , ni na siŋgila ebimqa e anjam aqa damu geregere poibim bulyosiy palontqai . Yim tamo uŋgasari naŋgi qusib geregere poinjrqas . ”
44009001	Violence	Sol a na tamo uŋgasari Tamo Koba Yesus dauryoqneb qaji naŋgi ugeugeinjrsim moiotnjrqajqa siŋgila na maroqnej . Deqa bati bei a atra tamo gate aqaq gilsiqa minjej ,
43017013	Description	E inoq bqai . E tulaŋ areboleboleibeqnu dego kere ijo segi tamo uŋgasari naŋgi dego tulaŋ areboleboleinjrqajqa deqa e mandamq endia sosimqa anjam endi maronum .
60004013	Recommendation	Niŋgi gulube di eqnub deqa niŋgi Kristus aqa kumbra dauryeqnub . Agi Kristus a nami jaqatiŋ qoboiyej dego kere niŋgi dego jaqatiŋ qoboiyeqnub . Deqa niŋgi areboleboleiŋgim soqniye . Yimqa mondoŋ Kristus a ñam koba ti brantimqa bati deqa niŋgi olo tulaŋ areboleboleiŋgim sqab .
44011006	Description	Unsim geregere gara miligi peleiyosim wagme utru segi segi unjrem . Wagme juwaŋ ti amal ti bagu ti qebari ti gara miligiq di sonab unjrem .
51003008	Recommendation	Ariya bini niŋgi kumbra uge kalil di uratekritiye . Ŋiriŋ ti minjiŋ ti are uge ti yomu anjam ti anjam jiga ti di kalil uratekritiye .
44018003	Description	Pol a naŋgi ti wau qujai . Deqa naŋgi koba na Korin qureq di sosibqa silali qa wauoqneb . Naŋgo silali wau agi naŋgi gara na tal gereiyoqneb .
45006012	Sin	Deqa une na nuŋgo jejamu taqatqa laqnimqa niŋgi na olo saidyiye . Yim nuŋgo une na niŋgi titŋgimqa niŋgi nuŋgo jejamu qa areqalo uge uge dauryqasai . Nuŋgo jejamu agi bunuqna moiqas .
53003012	Recommendation	Deqa iga Tamo Koba Yesus Kristus aqa ñam na tamo naŋgi deqaji endegsi minjrqom , “ Niŋgi lawo na sosib wauoqnsib nuŋgo segi iŋgi iŋgi awaiyosib uyoqniye . ”
44007009	Sin	“ Onaqa bati bei Jekop aqa aŋgro 11-pela naŋgi naŋgo was Josep qa ugeosib a ojsib tamo qudei naŋgo baŋq di atnabqa naŋgi na silali enjrsib Josep osi sumsib Isip sawaq dia uratonab soqnej . Ariya Josep a Isip sawaq di sosiqa a tamo kobaquja bei wauetoqnej . Josep a gulube ti sonaqa Qotei na aqaryaiyoqnsiqa geregereiyoqnej . Osiqa Josep powo koba yeqnaqa a Isip naŋgo mandor koba aqa ulatamuq dia kumbra tulaŋ boledamu yeqnaqa unoqnsiqa Josep qa are tulaŋ boleiyonaq soqnej . Deqa a na Josep minjej , ‘ Ni Isip naŋgo gate koba sqam . ’ Degsi minjej deqa Josep a Isip sawa taqatoqnej . Isip naŋgo mandor koba aqa tal dego taqatoqnej .
44011028	Description	Bei aqa ñam Agabus . Naŋgi Antiok qureq bonabqa Qotei aqa Mondor na Agabus aqa medabu siŋgilatetonaqa a tigelosiqa marej , “ Bunuqna sawa sawa kalilq dia naŋgi mam koba oqab . ” Onaqa bunuqna Rom naŋgo mandor koba Klodius aqa bati brantonaqa mam koba di aiej .
44020036	Description	Pol a na Efesus gate naŋgi anjam degsi minjrsiq koboonaqa siŋga pulutosiqa naŋgi koba na Qotei pailyeb .
48005024	Faith	Tamo kalil Kristus Yesus beteryejunub qaji naŋgi na naŋgo areqalo namij ti naŋgo are prugnjrqajqa kumbra ti kalil ŋamburbasq di qamnab moiej .
59001002	Recommendation	O ijo was qu , gulube utru segi segi gargekoba niŋgi qa boqnimqa uŋgum niŋgi endegsib are qaloqniye , “ Iga gulube deqa areboleboleigim sqom . ”
62001006	Sin	Iga endegsi marqom , “ E Qotei ombla areqalo qujaitosim unum . ” Marsimqa ariya iga olo ambruq di walwelqom di gago anjam di gisaŋ . Deqa iga kumbra bole dauryosaieqnum .
44010011	Description	
44002009	Description	Iga kalil qure bei bei qaji . Iga qudei Partia , Midia , Elam , Mesopotemia , Judia , Kapadosia , Pontus , Esia sawaq dena beleŋem .
51001010	Faith	Osib naŋgo walwel ti naŋgo kumbra ti Tamo Koba Yesus aqa walwel ti aqa kumbra ti keretqab . Yim deqa ni naŋgo kumbra kalil qa tulaŋ areboleboleimoqnqas . O Abu , ni na Kolosi Kristen naŋgi aqaryainjroqnim naŋgi kumbra bole bole degsib yoqnsib ni qa geregere qalieoqnib naŋgo qalie di tulaŋ kobaoqnqas . ”
54001018	Recommendation	O ijo aŋgro Timoti , Kristen gate naŋgi nami Qotei aqa medabu osib ni qa anjam babtosib wau emeb . E deqa are qalsim deqa e na anjam endi ni mermonum . Deqa ni qusim daurye . Kristen gate naŋgo anjam dena ni siŋgilatmoqnimqa ni qoto tamo bulosim kumbra uge kalil gotraŋyoqne .
66019001	Faith	Onaqa laŋ goge dia tamo uŋgasari tulaŋ gargekoba naŋgi murqumyeqnabqa e naŋgo kakoro quem . Naŋgi murqumyoqnsib endegsib maroqneb , “ Iga Qotei aqa ñam soq-toqnqom ! Gago Qotei a segi na iga eleŋej . A ñam koba ti siŋgila ti unu .
49002001	Grace	Nami niŋgi une yoqnsib laqneb deqa niŋgi moreŋesoqneb . Niŋgi moio tamo buleb .
46010021	Sin	Niŋgi Tamo Koba Yesus aqa wain gambaŋ ti mondor uge uge naŋgo wain gambaŋ ti di turtsib uyqa keresai . Niŋgi Tamo Koba Yesus aqa atra bijal ti mondor uge uge naŋgo atra bijal ti di dego turtsib dena uyqa keresai .
49005003	Recommendation	Niŋgi sambala kumbra yaib . Niŋgi kumbra jigat dego yaib . Niŋgi tamo qudei naŋgo iŋgi iŋgi qa mamaulŋgaiq . Kumbra uge deqaji nuŋgo ambleq di saiq . Iga Qotei aqa segi tamo uŋgasari unum deqa kumbra kalil deqaji iga na yoqnqasai .
56001015	Sin	Tamo uŋgasari Qotei aqa ŋamgalaq di une saiqoji unub qaji naŋgi mareqnub , “ Iŋgi iŋgi kalil Qotei na atej qaji di jiga saiqoji . ” Osib uyeqnub . Ariya tamo uŋgasari kumbra jigat dauryoqnsib Kristus qa naŋgo areqalo siŋgilatosaieqnub qaji naŋgi mareqnub , “ Iŋgi iŋgi kalil Qotei na atej qaji di jigat . ” Osib uyqa urateqnub . Di kiyaqa ? Naŋgo areqalo ti naŋgo are miligi ti di tulaŋ jigat deqa .
44009021	Description	Yeqnaqa tamo uŋgasari aqa anjam quoqneb qaji naŋgi tulaŋ prugeleŋoqnsib maroqneb , “ Niŋgi uniye . Sol a Yesus aqa ñam mare mare laqnu . A nami Jerusalem dia tamo uŋgasari Yesus aqa ñam qa loueqnub qaji naŋgi ugeugeinjroqnej . Osiqa Damaskus qureq endia dego naŋgi tontnjrsim atra tamo kokba naŋgoq joqsim gilqajqa bej . ” Tamo uŋgasari naŋgi degsib maroqnsib tulaŋ prugeleŋoqneb .
58008006	Description	Ariya bini Yesus a atraiyo wau ojeqnu di wau tulaŋ bolequja . Aqa wau dena atra tamo namij naŋgo wau tulaŋ buŋyejunu . Di kiyaqa ? Yesus a Qotei aqa anjam bunuj siŋgilatqa osiqa Qotei ti iga ti gago ambleq di tigelejunu . Deqa anjam bunuj dena anjam namij di tulaŋ buŋyejunu . Iŋgi iŋgi Qotei a Yesus aqa baŋ na iga egwa marej qaji dena iŋgi iŋgi Qotei a Moses aqa baŋ na iga egwa marej qaji di tulaŋ buŋyejunu .
50001021	Faith	Ijo areqalo agiende . E sqai di e Kristus ombla sqai . Ariya e moiqai di e olo iŋgi tulaŋ boledamu oqai .
50001006	Faith	E endegsi qalieonum . Qotei a segi nuŋgo are miligiq di wau boledamu yeqnu . A nami wau di utru atej . Ariya bini a wau di yeqnu dena gilsi gilsim mondoŋ Kristus Yesus olo bqajqa batiamqa a na wau di kobotqas .
62005020	Faith	Iga qalie , Qotei aqa Ŋiri a bosiq iga powo egej . Yim iga Qotei qa bole qalieqajqa deqa . Iga Qotei beteryejunum . Iga aqa Ŋiri Yesus Kristus dego beteryejunum . Yesus a segi Qotei bole . A segi ŋambile gaigai sqajqa utru .
45012018	Recommendation	Niŋgi ŋiriŋ ti qoto ti uratiye . Gam soqnimqa niŋgi gaigai tamo kalil naŋgi koba na are qujaitosib soqniye .
58010023	Faith	Gago areqalo iga Qotei qa siŋgilatejunum qaji deqa ti iŋgi bole bole iga mondoŋ oqajqa tariŋeqnum qaji deqa ti iga maroqnsim laqnum . Ariya gago areqalo di iga olo siŋgila na ojesqom . Iga ulaosim areqalo aiyeltqasai . Iga qalie , kumbra kalil Qotei a nami yqa marej qaji di a yqas .
43014027	Grace	“ E niŋgi uratŋgwa osiyqa nuŋgo are latetŋgwai . E segi are lawo na unum niŋgi degsib are lawo na sqajqa deqa e na nuŋgo are latetŋgwai . Mandam tamo uŋgasari naŋgi na degsib nuŋgo are latetŋgwa keresai . Deqa niŋgi are gulubeiŋgaiq . Osib ulaaib .
47005006	Faith	Iga deqa are qaleqnum deqa iga gaigai are siŋgilatosim unum . Iga qalie , iga mandamq endia jejamu ti unum deqa iga Tamo Koba Yesus aqa laŋ qureq dia a ombla sosaiunum .
43012047	Grace	Tamo bei a ijo anjam qusimqa ariya a dauryqasai di e aqa une deqa a pegiyqasai . E na tamo uŋgasari mandamq endi unub qaji naŋgo une qa peginjrqa bosai . E naŋgi oqajqa bem .
62003012	Sin	Iga Kein aqa kumbra dauryqasai . Kein a Satan aqa tamo . A na aqa aube Abel qalnaq moiej . Kiyaqa a na aqa aube qalnaq moiej ? Utru agiende . A kumbra uge yo qaji tamo deqa . Ariya Abel a kumbra tiŋtiŋ yoqnej deqa Kein na a qalnaq moiej .
66016020	Description	Onaqa nui kalil naŋgo so sawa uratosib jaraieleŋeb . Mana kalil dego jaraiosib koboeb .
58011012	Description	Deqa Abraham a qeliosiqa aqa moiqajqa bati jojomonaqa Qotei na a dego siŋgila yonaqa a aŋgro mel qujai ŋambabtej . Deqa aqa leŋ naŋgi tulaŋ gargekobaosib mandam kalil kereteb . Bongar tulaŋ gargekoba unub dego kere Abraham aqa leŋ naŋgi ulul bul tulaŋ gargekobaeb . Deqa sisiyqa keresai .
54001017	Faith	Qotei a gaigai gago Mandor Koba sqas . A moiqa keresai . Iga a unqa keresai dego . A segi Qotei bole . Deqa iga kalil bati gaigai aqa ñam soqtoqnsim a biŋiyoqnqom . Bole .
66014007	Faith	A tulaŋ koba leleŋoqnsiqa endegsi minjroqnej , “ Qotei a na tamo uŋgasari naŋgo kumbra uge uge qa naŋgi peginjrsim ñumqajqa bati brantqo . Deqa niŋgi Qotei ulaiyoqnsib aqa ñam soqtoqniye . Qotei a laŋ ti mandam ti yuwal ti ya jumbum ti kalil gereiyej . Deqa niŋgi a qa louoqniye . ”
44006001	Description	Bati deqa Juda tamo uŋgasari tulaŋ gargekoba naŋgi are bulyoqnsib Yesus qa naŋgo areqalo siŋgilatoqneb . Juda tamo uŋgasari qudei naŋgi Grik naŋgo laŋ deqaji . Deqa naŋgi Grik anjam qalie . Ariya Juda tamo uŋgasari qudei naŋgi Hibru qaji . Deqa naŋgi Hibru anjam qalie . Bati bei Grik qaji Juda naŋgi tigelosib Hibru qaji Juda naŋgi qa ŋiriŋeb . Di kiyaqa ? Iŋgi jeio batieqnaqa naŋgi na Grik qaji Juda naŋgo uŋa qobul naŋgi uratnjroqnsib naŋgo segi uŋa qobul naŋgi iŋgi jeisi enjroqneb .
60002021	Grace	Qotei a niŋgi kumbra degyqa osiqa niŋgi metŋgej . Di kiyaqa ? Kristus a segi dego niŋgi aqaryaiŋgwa osiqa jaqatiŋ qoboiyosiq moiej . Niŋgi kamba aqa kumbra di dauryosib jaqatiŋ oqnsib sqajqa deqa are qalsiqa aqa kumbra di niŋgi osorŋgej .
53003010	Recommendation	Niŋgi qalie , iga niŋgi koba na sosimqa endegsi merŋgoqnem , “ Tamo a wauqasai di a iŋgi uyqasai dego . ”
43003016	Grace	“ Qotei aqa Ŋiri qujai unu . Qotei na tamo uŋgasari kalil mandamq endi unub qaji naŋgi tulaŋ qalaqalainjrsiq deqa aqa segi Ŋiri qujai di naŋgi enjrej . A endegsi are qalej , ‘ Tamo uŋgasari kalil ijo Aŋgro qa naŋgo areqalo siŋgilatqab qaji naŋgi di padalqasai . Naŋgi ŋambile gaigai sqab . ’ Qotei a degsi are qalsiq deqa aqa segi Ŋiri qujai naŋgi enjrej .
44019015	Description	Onaqa mondor uge na naŋgi kamba minjrej , “ E Yesus qalie . E Pol dego qalie . Ariya niŋgi tal qabe ? ”
66019019	Violence	Onaqa e olo ŋam atsimqa wagme juwaŋ a ti mandor kokba kalil mandamq di unub qaji naŋgi ti naŋgo qaja tamo ti naŋgi bosib koroesonab unjrem . Naŋgi na tamo hos quraq di awesoqnej qaji aqa qaja tamo naŋgi ti qoto itnjrqa marsibqa deqa koroesoqneb .
44027002	Description	Onaqa Julius a na iga Pol qu joqsiqa Adramitium qure naŋgo qobuŋ bei Esia sawaq gilqa laqnaqa gogetosim koba na gilem . Qobuŋ di yuwal qala qalaq na dauryosim qunduŋ kalil aiqa marnabqa iga gogetosim gilem . Tamo bei aqa ñam Aristarkus a iga koba na gilem . Aristarkus aqa qure utru Tesalonaika . Tesalonaika a Masedonia sawaq di unu .
58013003	Recommendation	Ariya Qotei aqa tamo uŋgasari qudei naŋgi tonto talq di unub . Deqa niŋgi naŋgi uratnjraib . Niŋgi naŋgi qa are qaloqnsib koba na tonto talq di sobulosib naŋgi geregereinjroqniye . Ariya jeu tamo naŋgi na Kristen tamo qudei naŋgi ugeugeinjroqnsib jaqatiŋ enjreqnub . Deqa niŋgi naŋgi qa dego are qaloqnsib koba na jaqatiŋ obuloqnsib naŋgi geregereinjroqniye . Di kiyaqa ? Niŋgi naŋgi ti Kristen was qu deqa . Niŋgi qalie , niŋgi mandamq endi sonabqa jeu tamo naŋgi na niŋgi dego ugeugeiŋgeqnub .
51003017	Recommendation	Nuŋgo anjam maro na ti nuŋgo wau na ti nuŋgo kumbra kalil na ti niŋgi Tamo Koba Yesus aqa ñam na yoqniye . Osib niŋgi aqa ñam na Qotei Abu biŋiyoqniye .
48006006	Recommendation	Kristen gate naŋgi wauoqnsib Qotei aqa anjam palontosib merŋgeqnub . Deqa niŋgi na kamba naŋgi iŋgi iŋgi qa aqaryainjroqniye .
44007005	Description	Sonaqa Qotei na mandam mutu bei a yosai . A aŋgro saiqoji sonaqa Qotei na minjej , ‘ Bunuqna e na ni ti ino moma kalil ŋambabeleŋqab qaji naŋgi ti mandam endi eŋgwai . ’
44007019	Description	Deqa a na gago moma naŋgi gisa gisaŋnjroqnsiq ugeugeinjroqnej . Gago moma naŋgo aŋgro ŋambabeqnab a na naŋgi minjreqnaq osi giloqnsib nañuq di uratnjreqnab moreŋoqneb .
43020003	Description	Degsi minjrnaqa Pita wo aŋgro de wo naŋgi anjam di qusibqa Yesus aqa sub unqajqa gileb .
44024016	Faith	E subq na tigelo bati qa tariŋeqnum deqa e bati gaigai ijo segi so geregere taqatoqnsimqa Qotei aqa ŋamdamuq dia , tamo uŋgasari kalil naŋgo ŋamdamuq dia kumbra bole bole yoqnsim laqnum .
65001013	Description	Jagwa na yuwal tigelteqnaqa yuwal korkorteqnaqa mormaŋ aieqnu dego kere tamo naŋgi di kumbra uge uge babteleŋoqnsib naŋgi naŋgo kumbra uge deqa jemainjrosaieqnu . Naŋgi bongar bul laŋ goge dia naŋgo gam grotoqnsib laŋa laŋa laqnub dego kere . Deqa mondoŋ Qotei na tamo naŋgi di breinjrim sawa ambruq aieleŋosib bati gaigai dia sqab . Sawa ambru di Qotei na nami naŋgi gereiyetnjrej unu .
48001012	Description	E anjam di tamo bei aqa baŋq dena osai . Tamo bei na e osorbosai dego . Yesus Kristus a segi na anjam bole di babtosiq osorbej .
45007005	Sin	Nami iga areqalo namij aqa kumbra dauryoqnem bati deqa dal anjam a na gago siŋgaq di gago baŋq di gago jejamu kalilq dia areqalo uge uge tigelteqnaqa iga une yoqnem . Osim kumbra dena iga moio qa gam babtoqnem .
54002007	Faith	Qotei a na e aqa anjam marsiy laqajqa deqa osiq e giltbej . Deqa e aqa anjam marqajqa wau ti . E bole mermonum . E gisaŋosai . E sawa bei bei qaji tamo uŋgasari naŋgi qa gilsiy Qotei aqa anjam minjroqnitqa naŋgi qusib Kristus qa naŋgo areqalo siŋgilatosib aqa anjam bole poinjrqajqa deqa osiqa e wau ebej .
62003024	Faith	Tamo bei a Qotei aqa dal anjam dauryqas di a Qotei beteryesqas . Qotei a kamba dego tamo di beteryesqas . Qotei na aqa Mondor Bole iga egej deqa iga qalieonum , Qotei na iga betergejunu .
46010024	Recommendation	Iga gago segi jejamu qa are qaloqnqasai . Iga gago was naŋgi qa dego are qaloqnsim naŋgi aqaryainjroqnqom .
45012016	Recommendation	Niŋgi segi segi kalil areqalo qujaitosib soqniye . Niŋgi nuŋgo segi ñam soqtqa are qalaib . Niŋgi tamo laŋaj naŋgi koba na laqajqa areboleboleiŋgem . Niŋgi nuŋgo segi ñam soqtosib endegsib maraib , “ Iga segi qalie koba ti unum . ” Niŋgi degaib .
49004031	Recommendation	Deqa niŋgi are uge ti minjiŋ ti ŋiriŋ ti qoto ti misiliŋ anjam ti kumbra uge uge ti kalil torei uratiye .
51001025	Faith	Qotei a segi na e giltbej deqa e aqa segi tamo uŋgasari naŋgi qa waueqnum . Osim olo niŋgi dego aqaryaiŋgeqnum . E Qotei aqa anjam kalil marsiy laqajqa wau ti .
66001014	Description	Aqa gate ti gate baŋga ti laŋbi bul tulaŋ qat soqnej . Aqa ŋamdamu ŋam puloŋ bul puloŋoqnej .
47004015	Grace	E degsi maronum . Di kiyaqa ? E qalieonum , kumbra kalil gagoq di branteqnu qaji di niŋgi aqaryaiŋgwajqa deqa . Qotei a iga qa are tulaŋ boleiyeqnu aqa kumbra di tamo uŋgasari gargekoba naŋgi qa gileqnu . Deqa tamo uŋgasari naŋgi di Qotei aqa kumbra di unsib a tulaŋ biŋiyoqnsib aqa ñam soqtoqnqab .
43006056	Faith	Tamo naŋgi ijo jejamu ti ijo leŋ ti uyqab di naŋgi e ombla sqab . E naŋgi ombla sqai .
43011027	Faith	Onaqa Marta na Yesus minjej , “ Od , Tamo Koba . E qalieonum , ni Kristus , Qotei aqa Ŋiri . Ni qujai Qotei na nami qariŋmonaqa mandamq aiem qaji . Deqa e ni qa ijo areqalo siŋgilatonum . ”
44002042	Faith	Tamo uŋgasari Yesus qa naŋgo areqalo siŋgilateb qaji naŋgi bati gaigai Yesus aqa aŋgro 12-pela naŋgo anjam quoqnsib dauryoqneb . Naŋgi bati gaigai are qujaitoqnsib bem gentosib uyoqnsibqa Qotei pailyosib soqneb .
58001009	Grace	Ni kumbra tiŋtiŋ qa tulaŋ arearetmeqnu . Ni kumbra uge qa arearetmosaieqnu . Deqa ino Qotei na ino gateq di goreŋ bilentej . Aqa kumbra dena a na ni giltmosiqa ñam kobaquja emej . Deqa ni tulaŋ areboleboleimeqnu . Ino arebolebole dena ino kadoi naŋgo arebolebole tulaŋ buŋyejunu . ”
44012002	Violence	Osiqa qaja tamo bei qariŋyonaqa gilsiqa Jon aqa was Jems serie na qalnaq moiej .
55002016	Recommendation	Ariya tamo qudei Qotei aqa areqalo dauryosai qaji naŋgi anjam uge uge mareleŋeqnub . Deqa ni naŋgo anjam di qoreiye . Naŋgo anjam dena tamo naŋgi are tigeltetnjroqnim naŋgi Qotei qoreiyqa gam dauryoqnqab .
62003015	Sin	Tamo naŋgi naŋgo Kristen was naŋgi qa are ugeinjreqnu di naŋgo kumbra dena naŋgi na naŋgo was naŋgi ñumobuleqnub . Niŋgi qalie , tamo ñumo qaji tamo naŋgi ŋambile gaigai sqa keresai .
43021015	Faith	Naŋgi iŋgi uynab menetnjrnaqa Yesus na Saimon Pita nenemyej , “ O Saimon , Jon aqa ŋiri , ni ijo aŋgro kalil buŋnjrsimqa ni segi e tulaŋ qalaqalaibeqnum e ? ” Onaqa Pita na minjej , “ Od , Tamo Koba , ni qalieonum , e ni qalaqalaimeqnum . ” Onaqa Yesus na minjej , “ Deqa ni na ijo kaja du du naŋgi geregereinjroqnime . ”
46012008	Grace	Qotei aqa Mondor na tamo qudei naŋgi siŋgila enjreqnu deqa naŋgi areqalo bole babtoqnsib tamo uŋgasari naŋgi minjreqnub . Mondor qujai dena tamo qudei naŋgi siŋgila enjreqnaqa naŋgi Qotei aqa qalie bole babtoqnsib tamo uŋgasari naŋgi osornjreqnub .
44007013	Description	Bunuqna gago moma naŋgi olo iŋgi awaiyqa qariŋnjrnaq Isip sumeb . Sumsib naŋgo was Josep aqa ulatamuq dia tigelonab a segi qa babtonaq naŋgi a qa poinjrej . Bati deqa Isip naŋgo mandor koba a dego Josep aqa abu qa ti aqa was naŋgi qa ti poinjrej .
60003010	Recommendation	Agi Qotei aqa anjam bei nami endegsib neŋgreŋyeb unu , “ Tamo bei a mandamq endia so bole sqa marsimqa a anjam uge bei maroqnaiq . A gisaŋ anjam dego maroqnaiq .
44004032	Description	Bati deqa tamo uŋgasari Yesus qa naŋgo areqalo siŋgilateb qaji naŋgi kalil areqalo qujaitosib soqneb . Tamo bei na aqa iŋgi iŋgi saiaosiq aqa segi qa marosaioqnej . Naŋgo iŋgi iŋgi kalil di koba qaji degsib maroqnsib Yesus aqa tamo uŋgasari kalil naŋgi jeisib enjroqneb .
46015003	Grace	Anjam bole e nami palontosim niŋgi merŋgoqnem qaji di e Yesus aqa baŋq dena em . Anjam di tulaŋ kobaquja . Anjam agiende . Kristus a gago une qa moiej . Anjam di agi neŋgreŋq di unu .
66018024	Violence	Babilon qure a na Qotei aqa medabu o qaji tamo naŋgi ti Qotei aqa segi tamo uŋgasari naŋgi ti ñumeqnaq moreŋoqneb . Aqa une di aqa jejamuq di sonaqa Qotei a unqo . Tamo kalil jeu tamo naŋgi na mandamq endia ñumeqnab moreŋoqneb qaji naŋgo leŋ ainaq Qotei a di unsiqa agi Babilon aqa jejamuq di atqo .
44013048	Faith	Onaqa sawa bei bei qaji tamo naŋgi Pol aqa anjam di qusibqa naŋgi tulaŋ areboleboleinjrnaqa Tamo Koba Yesus aqa anjam biŋiyeb . Deqa qure dia tamo uŋgasari kalil Qotei na nami ŋambile gaigai sqajqa giltnjrej qaji naŋgi are bulyosib Yesus qa naŋgo areqalo siŋgilateb .
66022020	Description	Tamo a kumbra endi kalil babtqo qaji a endegsi marqo , “ Bole , e boqujatqai . ” Anjam endi bole . O Tamo Koba Yesus , ni aue .
50004009	Recommendation	Qotei aqa anjam kalil e nami niŋgi merŋgeqnam quoqneb qaji di niŋgi dauryosib soqniye . Ijo kumbra kalil e nami nuŋgo ambleq di yeqnam niŋgi unoqneb qaji di dego niŋgi dauryosib soqniye . Yimqa Qotei a niŋgi ti sqas . Agi Qotei a lawo kumbra qa utru .
53003015	Recommendation	Ariya a nuŋgo jeu tamo edegaib . Niŋgi endegsib maroqniye , “ Tamo di a gago was . Deqa iga na Qotei aqa anjam minjimqa a are bulyqas . ” Niŋgi degsib maroqniye .
51002008	Recommendation	O was qu , niŋgi geregere ŋam atsib soqniye . Tamo qudei naŋgi bosib naŋgo segi powo na ti gisaŋ anjam na ti nuŋgo areqalo bulyetŋgosib niŋgi naŋgo anjam dauryqajqa walawala-iŋgoqnqab . Deqa niŋgi naŋgo anjam di dauryaib . Tamo naŋgi di naŋgo moma naŋgi ti mondor uge uge laŋ ti mandam ti taqatejunub qaji naŋgi ti naŋgo anjam dauryeqnub . Naŋgi Kristus aqa areqalo dauryosaieqnub .
50003014	Faith	Tamo naŋgi gurguroqnsib bubuŋeqnub di naŋgi awai oqajqa . Dego kere e awai oqa maroqnsim siŋgila na urureqnum . Awai agiende . Kristus Yesus aqa wau na Qotei na e metbimqa e laŋ qureq oqsiy dia a ombla bole gaigai sqai .
56002014	Faith	Kristus a na iga eleŋosim gago une kalil kobotqajqa deqa marsiq aqa segi ŋambile uratosiq moiej . Iga aqa segi tamo uŋgasari boledamu sosim kumbra bole bole siŋgila na dauryoqnqajqa deqa marsiq aqa segi ŋambile uratej .
43005024	Faith	“ Niŋgi quiye . E bole merŋgwai . Tamo a ijo anjam qusim ijo Abu e qariŋbej qaji a qa aqa areqalo siŋgilatqas di a ŋambile gaigai sqas . Deqa e aqa une qa a pegiyqasai . A moio gam uratqo deqa a olo ŋambile unu .
66021015	Description	Laŋ aŋgro e anjam merboqnej qaji a na toqoŋ bei gol na gereiyo qaji di ojesoqnej . Ojsiqa qure ti qure aqa dadaŋ ti dadaŋ aqa siraŋme ti naŋgo ole keretej .
50003019	Sin	Tamo naŋgi di naŋgo segi jejamu qa are qaloqnsib dauryeqnub . Naŋgo areqalo di naŋgo gisaŋ qotei bul ateqnub . Naŋgi bati gaigai mandam qa iŋgi iŋgi oqajqa are tulaŋ prugnjreqnu . Naŋgi jemai kumbra yqajqa tulaŋ areboleboleinjreqnu . Deqa mondoŋ tamo naŋgi di ŋamyuoq di torei padalqab .
54003006	Sin	Kristen tamo bunuj a gate ataim . A gate sqas di a diqosim marqas , “ E tamo bolequja . ” Yim Qotei na nami Satan ŋolawotej dego kere tamo di dego ŋolawotqas .
65001003	Recommendation	O ijo was bole , Qotei na iga kalil padalo sawaq dena eleŋej wau di aqa utru e na neŋgreŋyosiy niŋgi qa qariŋyqajqa are koba unu . Ariya e anjam bei dego neŋgreŋyosiy niŋgi qa qariŋyqa are qaleqnum . Anjam agiende . Jeu tamo naŋgi bosib Kristus aqa anjam bole ugeugeiyqa laqnib nuŋgo areqalo Kristus qa siŋgilateqnub qaji di niŋgi olo siŋgila na ojsibqa jeu tamo naŋgi di gotraŋnjroqniye . Iga Qotei aqa tamo uŋgasari unum deqa Qotei na gago areqalo tigeltetgonaqa iga Kristus aqa anjam bole gago areqaloq di siŋgilatejunum . Deqa tamo bei na anjam di olo bulyqa keresai .
44004002	Description	
66018005	Sin	Babilon aqa une kalil di tumbolosiq oqsiq laŋ qure ojqoqa e unonum . Kumbra uge kalil a yoqnej qaji Qotei a deqa are walyosaieqnu .
43004046	Description	Ariya Yesus a olo Kana qureq aiej . Qure di agi Galili sawaq di unu . Qure dia nami a na ya laŋaj bulyonaqa wain babej . Aisiq di sonaqa Kaperneam qureq dia Rom naŋgo Mandor Koba aqa qaja tamo bei aqa ŋiri makobaiyonaq ŋeiesoqnej .
45012011	Recommendation	Niŋgi gaigai siŋgila na Qotei aqa wau ojoqniye . Qotei aqa Mondor a nuŋgoq aioqnsim are tigeltetŋgoqnim niŋgi Tamo Koba Yesus aqa wau ojqajqa tulaŋ siŋgilaoqniye .
60001008	Faith	Niŋgi nami Kristus unosaioqneb . Ariya niŋgi a tulaŋ qalaqalaiyeqnub . Niŋgi bini a unosaieqnub . Ariya niŋgi a qa nuŋgo areqalo siŋgilatoqnsib a qa tulaŋ arebo-leboleiŋgeqnu . Nuŋgo arebolebole dena mandam qaji arebolebole kalil tulaŋ buŋyejunu . Nuŋgo arebolebole di aqa utru iga na dauryosim ubtqa keresai .
62004013	Grace	Iga kiersi qalieqom , Qotei a gagoq di beteresonaqa iga kamba dego a beteryejunum ? E marqai . Qotei na aqa Mondor iga egej dena iga qalieonum .
43019029	Description	A degsi marnaqa qaja tamo naŋgi qusibqa gara ñeŋgi bei osib wain isa kobaq di tuqtosib ŋamtaŋ bei aqa dani osib mutuq di gara ñeŋgi qosisib osib Yesus anaiyqajqa soqtosib aqa medabuq di ateb . Wain di ya nobu bei ŋamburbas utruq di nami atnab soqnej qaji dena tigsib Yesus anaiyeb .
51001013	Grace	Nami iga ambruq di soqnem . Ambru aqa siŋgila dena iga taqatgesoqnej . Onaqa bunuqna Qotei na iga ambruq dena eleŋosiqa aqa segi Ŋiri qujai tulaŋ qalaqalaiyeqnu qaji aqa sorgomq di iga atej . Deqa bini Yesus a gago Mandor Koba sosiqa iga taqatgejunu .
45016017	Recommendation	O was qu , nuŋgo ambleq di tamo qudei naŋgi Qotei aqa anjam niŋgi nami qusib dauryeb qaji di gotraŋyoqnsib olo bulbulyoqnsib naŋgo kumbra dena naŋgi na Kristen tamo uŋgasari naŋgi potoaiyeltnjroqnsib uneq breinjreqnub . Deqa e niŋgi siŋgila na endegsi merŋgwai . Niŋgi tamo deqaji naŋgi qa geregere ŋam atoqniye . Osib naŋgi qoreinjroqniye .
45012007	Recommendation	A na tamo qudei naŋgi aqa segi tamo uŋgasari naŋgi aqaryainjrqajqa powo enjrej deqa naŋgi na tamo uŋgasari naŋgi di geregere aqaryainjroqnebe . A na tamo qudei naŋgi aqa anjam plaltqajqa powo enjrej deqa naŋgi aqa anjam geregere plaltoqnebe .
43016023	Faith	Bati deqa niŋgi na olo e anjam bei nenembqasai . Deqa niŋgi quiye . E bole merŋgwai . Niŋgi iŋgi bei qa osib ijo ñam na Abu pailyqab di a na eŋgwas .
66021019	Description	Meniŋ boledamu segi segi na dadaŋ aqa utru walatej . Meniŋ boledamu namba 1 aqa ñam jaspa . Meniŋ namba 2 aqa ñam sapaia . A qenjent . Meniŋ namba 3 aqa ñam aget . Meniŋ namba 4 aqa ñam emeral . A ŋam baŋga gesgi bul .
59004017	Sin	Ni geregere are qale . Ni kumbra bole qa qalieosim ariya ni dauryqasai di ni une yonum .
66019005	Faith	Onaqa Qotei aqa awo jaram koba jojomq dia tamo bei tigelosiq anjam bei marnaqa e aqa kakoro quem . A leleŋosiq endegsi marej , “ Qotei aqa wau tamo niŋgi ti tamo uŋgasari Qotei qa ulaoqnsibqa aqa sorgomq di geregere unub qaji niŋgi ti tamo laŋaj ti tamo ñam ti kalil niŋgi Qotei aqa ñam soqtoqniye ! ”
47005002	Faith	Iga bini mandam qaji talq endi unum deqa iga akamoqnsim unum . Iga gago tal laŋ qureq di unu qaji di osim gara bul jugwajqa deqa are koba qaleqnum .
48006004	Recommendation	Tamo kalil naŋgi naŋgo segi segi wau geregere peleiyoqnebe . Osib naŋgo wau bole kio sai kio di naŋgi qalieqab . Tamo a degyqas di a aqa segi kumbra qa areboleboleiyqas . Ariya a aqa segi kumbra ti tamo bei aqa kumbra ti turtosim peleiyaiq .
46007036	Recommendation	Ariya tamo bei aqa duŋge kobaqujaosim tamo oqa kereamqa a endegsi are qalqas , “ Ijo duŋge a laŋa sqa keresai . Deqa e na a tamo oqa getentqasai . Getentit bati olekoba gilqas di uge . Deqa uŋgum . A tamo em . ” A degsi are qalqas di kere . A une atosai .
43016002	Violence	Juda tamo kokba naŋgi na niŋgi taqal waiŋgosib niŋgi olo Qotei tal miligiq gilqa saidŋgwab . Yimqa bunuqna bati bei bamqa tamo naŋgi niŋgi liŋgoqnsib moiotŋgeqnub qaji naŋgi endegsib are qalqab , ‘ Iga Qotei aqa wau bole yeqnum . ’
66015001	Description	Onaqa maŋwa kobaquja bei laŋ goge di brantonaq unem . Unsimqa tulaŋ koba prugugetem . Laŋ aŋgro 7-pela naŋgi iŋgi uge 7-pela ojesonab uneleŋem . Tamo uŋgasari naŋgi ugeugeinjrqajqa deqa iŋgi uge di ojesoqneb . Iŋgi uge di koboamqa gulube bei brantqasai . Iŋgi uge 7-pela di koboamqa Qotei aqa minjiŋ torei koboqas .
43018023	Description	Onaqa Yesus na kamba minjej , “ E anjam maronum endi gisaŋamqa ubtsi merbe . Ariya ijo anjam boleamqa di ni kiyaqa e lubonum ? ”
50004003	Recommendation	O was , e ni dego endegsi mermqai . Aqo ombla wau qujai deqa ni na uŋa aiyel naŋgi di aqaryainjrimqa naŋgi are qujaitosib sqab . Naŋgi aiyel uŋa bole . Naŋgi e daurbosib ombla na Yesus aqa anjam mare mare laqnub qaji . E na tamo qudei e koba na waueqnub qaji naŋgi ti Klemem ombla na naŋgi dego minjritqa naŋgi na uŋa aiyel naŋgi di aqaryainjrebe . Naŋgo ñam di agi Qotei na ŋambile qa buk miligiq di neŋgreŋyej unu .
66016006	Sin	Tamo naŋgi dena ino medabu o qaji tamo naŋgi ti ino segi tamo uŋgasari naŋgi ti moiotnjreqnab naŋgo leŋ aioqnej . Deqa ni na kamba leŋ anainjronum naŋgi uynub . Keretsim anainjronum . ”
45006002	Sin	Sai . Iga moiobulem deqa iga une aqa kumbra uratem . Deqa iga kiersim olo une yoqnqom ?
66017011	Violence	Wagme juwaŋ nami soqnej bini sosai qaji a dego mandor koba bei . A mandor kokba 7-pela naŋgo ambleq di unu . A mandor koba namba 8 . A dego torei padalqas .
48004030	Recommendation	Agi Qotei aqa anjam bei nami endegsib neŋgreŋyeb unu , “ O Abraham , ni na kaŋgal uŋa di aqa aŋgro Ismael wo naŋgi winjrim jaraiqab . Ino aŋgro Aisak a kaŋgal uŋa aqa aŋgro sai . A ino ŋauŋ tiŋtiŋ aqa aŋgro . Deqa ino iŋgi iŋgi kalil a na oqas . Ismael a na ino iŋgi iŋgi oqasai . ”
54006009	Sin	Ariya tamo naŋgi silali koba oqajqa are qaleqnub qaji naŋgi Satan na walawalainjroqnsiq uneq breinjreqnu . Agi aliem na wagme naŋgi eleŋeqnu dego kere . Deqa tamo naŋgi di kumbra uge uge yqajqa are prugnjroqnimqa kumbra dena naŋgi tulaŋ ugetnjroqnim naŋgi torei padalqab .
66017016	Violence	Qala 10-pela ni unjronum qaji naŋgi ti wagme juwaŋ a ti naŋgi na sambala uŋa di jeutosib a tulaŋ ugeugeiyosib gara bumbraŋye-tosib aqa damu uyekritosib tanu ŋamyuo na koitqab .
46008003	Faith	Ariya tamo bei a Qotei qalaqalaiyoqnqas di Qotei a tamo deqa bole poiyqo .
45003009	Sin	Deqa iga kiersi marqom ? Iga Juda tamo deqa iga na tamo qudei naŋgi buŋnjreqnum degsi marqom e ? Iga degsi marqasai . Agi e niŋgi merŋgonum , iga Juda tamo ti Grik tamo naŋgi ti iga kalil une ti unum . Une na iga kalil kabutgejunu .
44007041	Sin	Onaqa bati deqa gago moma naŋgi bulmakau sigitosib aqa sulum gereiyeb . Gereiyosib qotei gisaŋ di atraiyosib areboleboleinjrej .
66009020	Sin	Naŋgi ugeugeinjreqnabqa tamo uŋgasari qudei gulube qalub dena ñumosai qaji naŋgi di unsibqa naŋgi deqa are bulyosai . Naŋgo baŋ na sulum gereiyeleŋeb qaji di dego naŋgi uratosai . Naŋgi na mondor uge uge ti qotei gisa gisaŋ naŋgi ti sulum kalil naŋgo baŋ na gereiyeleŋeb qaji naŋgi ti di biŋinjroqneb . Naŋgo kumbra uge di naŋgi uratosaioqneb . Sulum di gol na silva na bras na meniŋ na ŋamtaŋ na ti gereiyeleŋeb . Sulum di qunuŋ saiqoji . Deqa naŋgi ŋam atqa keresai . Naŋgi anjam quqwa keresai . Naŋgi walwelqa keresai .
47005011	Faith	Ariya iga Tamo Koba Yesus qa ulaoqnsim aqa sorgomq di unum deqa iga tamo uŋgasari naŋgo are bulyetnjroqnim naŋgi Yesus qa naŋgo areqalo siŋgilatqajqa deqa waueqnum . Iga wau di ugetosaieqnum . Qotei a segi gago areqalo ti gago kumbra ti qalie . Ariya e niŋgi qa qalieonum , nuŋgo are miligiq di niŋgi dego qalieonub , iga wau bole yeqnum .
49002003	Sin	Nami iga kalil dego tamo naŋgi di koba na laqnem deqa iga gago areqalo namij dauryoqnem . Iga gago jejamu qa areqalo uge uge dauryosim laqnem deqa Qotei aqa minjiŋ tamo uge uge naŋgoq di unu qaji di gagoq di dego soqnej .
44002040	Recommendation	Pita a anjam deqaji gargekoba siŋgila na naŋgi minjroqnej . Osiqa olo endegsi minjrej , “ Niŋgi geregere ŋam atsib soqniye . Tamo uŋgasari bini bati endeqa unub qaji naŋgi kumbra uge uge yoqnsib laqnub . Deqa niŋgi naŋgo kumbra uge di dauryoqnaib . Uratosib soqniye . Niŋgi naŋgi ti Qotei na padaltŋgo uge . ”
45008013	Faith	Niŋgi areqalo namij na walwelqab di niŋgi moreŋqab . Ariya niŋgi Qotei aqa Mondor aqa kumbra na walwelosib aqa siŋgila na nuŋgo segi jejamu aqa kumbra uge uge moiotqab di niŋgi ŋambile sqab .
45010011	Faith	Agi Qotei aqa anjam bei nami endegsib neŋgreŋyeb unu , “ Tamo naŋgi Kristus qa naŋgo areqalo siŋgilatqab di naŋgi jemainjrqasai . ”
45001008	Faith	Mati e niŋgi anjam endegsi merŋgwai . Niŋgi Yesus Kristus qa nuŋgo areqalo siŋgilatejunub deqa tamo uŋgasari naŋgi niŋgi qa saosib laqnabqa sawa sawa kalilq dia tamo naŋgi queqnub . E deqa are qaloqnsim deqa Yesus Kristus aqa ñam na ijo Qotei biŋiyeqnum .
52001004	Faith	O was qu , Qotei a niŋgi tulaŋ qalaqalaiŋgeqnu . A na niŋgi aqa segi qa marsiq giltŋgej . Di iga qalieonum .
60004008	Recommendation	E anjam kobaquja bei dego niŋgi merŋgit quiye . Niŋgi Qotei aqa tamo uŋgasari naŋgi tulaŋ qalaqalainjroqniye . Di kiyaqa ? Qalaqalaiyo kumbra na une gargekoba kabutoqnsiqa tulaŋ buŋye-junu .
44027001	Description	Onaqa naŋgi iga qobuŋ gogetosim Itali sawaq gilqajqa anjam keretosib Pol tamo qudei ti tonto talq dena eleŋosib qaja tamo naŋgo gate bei aqa ñam Julius aqa baŋq di ateb . Julius a Rom qaji tamo .
66015003	Faith	Osib Qotei aqa wau tamo Moses aqa lou ti Kaja Du aqa lou na ti endegsib louoqneb , “ O Tamo Koba Qotei , siŋgila kalil inoq di unu . Wau kalil ni yeqnum qaji di siŋgila koba . Iga ino wau di unoqnsim deqa tulaŋ prugugeteqnum . Tamo uŋgasari sawa sawa kalilq di unub qaji naŋgo Mandor Koba agi ni segi . Kumbra kalil ni yeqnum qaji di tulaŋ boledamu .
60002002	Faith	Iga qalie , aŋgro mom naŋgi muŋgum qaq uyqajqa qarnjreqnu . Dego kere niŋgi muŋgum qaq boledamu Qotei aqaq dena beqnu qaji di oqajqa are qaloqniye . Muŋgum qaq di agi Qotei aqa anjam . Muŋgum qaq di jiga bei saiqoji . Muŋgum qaq dena nuŋgo qunuŋ aqaryaiyimqa niŋgi tulaŋ boleosib siŋgilaqab . Yim Qotei na niŋgi oqas .
66014013	Faith	Onaqa tamo bei a laŋ goge dia tulaŋ koba leleŋonaqa e aqa kakoro quem . A na merbej , “ Ni anjam endegsi neŋgreŋye , ‘ Bini qa ti bunuq qa ti tamo uŋgasari kalil Tamo Koba Yesus qa naŋgo areqalo siŋgilateqnub qaji naŋgi di jeu tamo naŋgi na ñumoqnib moreŋoqnqab . Deqa naŋgi tulaŋ areboleboleinjrim sqab . ’ O Jon , ni anjam degsi neŋgreŋye . ” Onaqa Qotei aqa Mondor Bole a dego merbej , “ Tamo uŋgasari Yesus qa naŋgo areqalo siŋgilateqnub qaji naŋgi tulaŋ areboleboleinjrim sqab . Di kiyaqa ? Naŋgi qalieonub , naŋgi mandam qa wau kalil uratosib laŋ qureq oqsib dia aqaratosib sqab . Kumbra bole bole kalil naŋgi mandamq dia yoqneb qaji di aqa awai bole naŋgi laŋ qureq oqsib dia itqab . ”
59001027	Faith	Iga Kristen tamo uŋgasari iga kumbra bole endeqaji yoqnqom . Iga na aŋgro mandum naŋgi ti uŋa qobul naŋgi ti geregereinjroqnsim naŋgo gulube kalil qoboiyetnjroqnqom . Osim iga gago segi walwel geregere taqatosim mandam endeqa kumbra jigat kalil uratekritqom . Iga kumbra degsi yoqnqom di iga Qotei aqa ŋamgalaq di Kristen tamo boledamu une saiqoji sqom .
51002004	Recommendation	Tamo bei na bosim niŋgi gisaŋgosim walawala anjam bei niŋgi merŋgimqa niŋgi qusib dauryaib deqa e na anjam endi niŋgi merŋgonum .
66005013	Description	Onaqa iŋgi iŋgi kalil Qotei na marnaq branteleŋeb qaji naŋgi na anjam mareqnab e naŋgo kakoro quem . Iŋgi iŋgi kalil laŋ qureq di unub qaji ti mandamq di unub qaji ti mandam sorgomq di unub qaji ti yuwal miligiq di unub qaji ti naŋgi anjam mareqnab e naŋgo kakoro quem . Od , iŋgi iŋgi kalil sawa sawa kalilq di unub qaji naŋgo kakoro quem . Naŋgi endegsib mareqnab quem , “ Qotei awo jaram kobaq di awejunu qaji naŋgi Kaja Du wo bati gaigai ñam koba ti arebolebole ti siŋgila ti oqnsib sqab . Deqa iga bati gaigai naŋgi aiyel biŋinjroqnqom . ”
66008008	Description	Ariya laŋ aŋgro namba 2 na aqa gul anjamonaqa iŋgi bei mana kobaquja bul yusiq puloŋeqnaqa osib waiyonab yuwalq aiej . Ainaqa yuwal taqal qujai leŋ bulyej . Yuwal taqal aiyel leŋ bulyosai .
44007058	Violence	Ojsib meniŋ na qalib moiqajqa titosib qure polomq osi gileb . Onaqa tamo naŋgi nami Stiven aqa jejamu laŋa gisaŋyeb qaji naŋgi na naŋgo gara jugo piqteleŋosib aŋgro wala bei aqa ñam Sol aqa siŋgaq di koroiyeb .
45015011	Faith	Olo anjam bei dego unu , “ O sawa bei bei qaji tamo uŋgasari kalil , niŋgi Tamo Koba Qotei aqa ñam soqtoqniye . O tamo uŋgasari sawa sawa kalilq di unub qaji , niŋgi aqa ñam soqtoqniye . ”
45011036	Faith	O was qu , Qotei a iŋgi iŋgi kalil ateleŋej . A iŋgi iŋgi kalil qa utru . Iŋgi iŋgi kalil di aqa segi . Deqa iga bati gaigai aqa ñam soqtoqnqom . Bole .
43001029	Faith	Nebeonaqa Yesus a walwelosiq Jon aqa areq beqnaqa unsiqa marej , “ Niŋgi uniye . Tamo di a Qotei aqa Kaja Du . A na qujai tamo uŋgasari mandamq endi unub qaji naŋgo une kobotetnjrqajqa bej .
58011031	Description	Ariya bati deqa sambala uŋa Rahap a dego Qotei qa aqa areqalo siŋgilatonaq deqa Israel tamo aiyel naŋgi lumu na Jeriko qure unqa bonabqa a na naŋgi aiyel osiqa lawo na gereinjrsiqa ulitnjrej . Qure deqaji tamo naŋgi Qotei aqa anjam gotraŋyo qaji tamo soqneb . Deqa Qotei na naŋgi kalil padaltnjrsiqa ariya Rahap a segi are bulyej deqa a uratonaq bole soqnej .
43010010	Grace	“ Bajiŋ tamo naŋgi iŋgi bei qa bosaieqnub . Naŋgi kaja bajiŋosib ñumqajqa deqa beqnub . Ariya e degyqa bosai . E na kaja naŋgi ŋambile enjritqa naŋgi ŋambile sqajqa e deqa bem .
50003020	Faith	Ariya iga laŋ goge qaji tamo unum deqa mondoŋ Tamo Koba Yesus Kristus a laŋ qureq dena mandamq aisim iga oqas . Deqa bini iga a qa tariŋoqnsim unum .
45015007	Recommendation	Kristus a nami niŋgi osiq geregereiŋgej dego kere niŋgi dego nuŋgo Kristen was qu naŋgi oqnsib geregereinjroqniye . Yim nuŋgo kumbra dena niŋgi Qotei aqa ñam tulaŋ soqtoqnqab .
44021024	Recommendation	Deqa ni naŋgi joqsim atra tal miligiq gilsim une kobotqajqa kumbra Moses a nami marej qaji di naŋgi koba na dauryosib yiye . Osim wagme awaiyetnjrimqa naŋgi na Qotei atraiyosib naŋgo gate baŋga ti mejuŋgum ti joqwab . Ni degyimqa Juda tamo kalil naŋgi ni numsib endegsib qalieqab , ‘ Bole , Pol a dego Moses aqa dal anjam dauryo qaji tamo . Anjam naŋgi a qa mareqnub qaji di bolesai . ’ Naŋgi degsib qalieosib ni qa boleqab .
45004012	Faith	A tamo naŋgi muluŋ aieqnub qaji naŋgo moma matu dego . Ariya tamo naŋgi naŋgo jejamu laŋa oqnsib muluŋ aieqnub qaji a naŋgo moma matu sai . Tamo naŋgi muluŋ aioqnsib olo Abraham aqa kumbra dego dauryosib Qotei qa naŋgo areqalo siŋgilateqnub qaji a naŋgo moma matu bole . Agi gago moma matu Abraham aqa kumbra agiende . A muluŋ aiosaisosiqa Qotei qa aqa areqalo siŋgilatej .
44001026	Description	Naŋgi degsib Qotei pailyosib koboonaqa tamo yai na kamba Judas aqa wau ojqajqa deqa marsibqa meniŋ silali alaŋeb . Meniŋ silali alaŋonabqa Matias aqa meniŋ na buŋyej . Deqa naŋgi Matias giltonabqa a Yesus aqa aŋgro 11-pela Yesus aqa anjam mare mare laqajqa nami giltnjrej qaji naŋgi koba na sosib wauoqneb .
45004007	Grace	Agi Devit a endegsi marej , “ Qotei a tamo naŋgo kumbra uge qa are walyimqa naŋgo une kobotetnjrqas di naŋgi tulaŋ areboleboleinjrqas .
66011004	Description	Tamo aiyel di kaŋar qeli bul . Naŋgi aiyel lam bul dego . Naŋgi Tamo Koba Qotei sawa sawa kalil taqatejunu qaji aqa ulatamuq dia tigelejunub .
59004009	Recommendation	Niŋgi are gulubeiŋgim akamuge-toqniye . Niŋgi tamo kikieqnub qaji nuŋgo kiki uratosib olo akamoqniye . Niŋgi tamo areboleboleiŋgeqnu qaji nuŋgo arebolebole di dego kobotosib olo tulaŋ are gulubeiŋgoqneme .
64001011	Recommendation	O ijo was bole Gaius , ni kumbra uge dauryaim . Ni kumbra bole segi daurye . Tamo a kumbra bole yqas di a Qotei aqa tamo sqas . Ariya tamo naŋgi kumbra uge uge yeqnub qaji naŋgi Qotei unqa keresai .
45004011	Faith	A muluŋ aiosaisoqnej bati deqa a Qotei qa aqa areqalo siŋgilatej . Deqa Qotei na a tamo bole une saiqoji qa minjej . Osiqa aqa segi anjam Abraham minjej qaji di siŋgilatqa osiqa olo minjej , “ Ni muluŋ aie . ” Deqa iga endegsi qalieonum , Abraham a tamo kalil muluŋ aiosaiosib naŋgo areqalo Qotei qa siŋgilateqnub qaji naŋgo moma matu .
45006007	Grace	Di kiyaqa ? Iga moio tamo bulem deqa une na iga olo ojqa keresai .
47004010	Faith	Gago jejamuq dia tamo uŋgasari naŋgi gaigai Yesus aqa moio uneqnub . Deqa Yesus aqa ŋambile dego gago jejamuq di branteqnaq naŋgi uneqnub .
50002021	Sin	Tamo kalil naŋgi naŋgo segi jejamu qa are koba qaleqnub . Naŋgi Yesus Kristus aqa wau qa are qalosaieqnub .
58011011	Faith	Ariya Abraham aqa ŋauqali Sara a dego Qotei qa aqa areqalo siŋgilatej . Deqa a tulaŋ qeliosiqa marej , “ Qotei a tamo bole deqa aqa anjam nami marej qaji di a dauryqas . ” Sara a degsi marej deqa Qotei na aqa miligi gereiyetonaqa a gumaŋej .
43006039	Grace	Abu e qariŋbej qaji aqa areqalo endegsi unu . Tamo uŋgasari kalil a na ebej qaji bei e na uratit padalqasai . E na naŋgi kalil diŋo bati qa olo subq na tigeltnjrqai .
46008006	Faith	Iga qalieonum , Qotei qujai unu . A gago Abu . A iŋgi iŋgi kalil qa utru . Iga aqa segi tamo uŋgasari tiŋtiŋ unum . Tamo Koba qujai dego unu . Di Yesus Kristus . A iŋgi iŋgi kalil ateleŋej . Iga kalil aqaq dena ŋambile em .
52003006	Description	Ariya Timoti a niŋgi qa bosiqa olo uratŋgsiqa iga qa olo brantosiqa anjam bolequja endegsi mergej , “ Tesalonaika Kristen naŋgi Yesus qa naŋgo areqalo siŋgilaboletoqnsib tamo kalil naŋgi tulaŋ qalaqalainjreqnub . Osib gaigai niŋgi qa are qaloqnsib niŋgi qa are boleinjreqnu . Nami niŋgi naŋgi unjrqajqa maroqneb dego kere naŋgi kamba niŋgi dego nuŋgwajqa mareqnub . ”
60005004	Grace	Niŋgi kumbra degyibqa mondoŋ kaja naŋgo Mandor Koba Yesus a laŋ qureq na olo brantimqa bati deqa niŋgi awai tulaŋ boledamu oqab . Awai di ugeqa keresai . Gaigai sqas .
47003012	Faith	Riaŋ di bosim gaigai gagoq di sqajqa deqa tariŋoqnsim unum . Deqa iga ulaosaieqnum . Iga riaŋ deqa mare mare laqnum .
61002012	Sin	Tamo uge deqaji naŋgi wagme bul tulaŋ nanariosib laqnub . Naŋgi naŋgo segi jejamu aqa areqalo dauryeqnub . Naŋgi wagme juwaŋ bul . Anjam naŋgi poinjrosai qaji di naŋgi olo misiliŋyeqnub . Iga na wagme juwaŋ naŋgi ojeleŋoqnsim ñumeqnum dego kere mondoŋ Qotei na tamo uge naŋgi di ñumougetqas .
43012006	Sin	Judas a tamo iŋgi iŋgi saiqoji unub qaji naŋgi qa are qalsiq anjam di marosai . A bajiŋ tamo . A Yesus aqa aŋgro naŋgo silali jugwajqa quŋ taqatoqnej . Deqa naŋgi quŋ miligiq di silali ateqnab a na olo bajiŋoqnej . A deqa are qalsiq marej .
62004016	Faith	Kumbra dena iga bole qalieonum , Qotei na iga tulaŋ qalaqalaigeqnu . Aqa qalaqalaiyo kumbra di gago are miligiq di unu . Deqa iga Qotei qa gago areqalo siŋgilateqnum . Qotei a segi qalaqalaiyo kumbra qa utru . Tamo a qalaqalaiyo kumbra dauryqas di a na Qotei beteryesqas . Yim Qotei na a kamba dego beteryesqas .
44011019	Description	Nami Juda tamo kokba naŋgi na Stiven qalsib moiotsibqa bati deqa tamo uŋgasari kalil Yesus qa naŋgo areqalo siŋgilateb qaji naŋgi dego ugeugeinjroqnsib gulube koba enjroqneb . Deqa naŋgi segi segi jaraiosib Fonisia sawa ti Saiprus nui ti Antiok qure ti deq gileleŋeb . Gilsib dia Qotei aqa anjam mare mare laqneb . Laqnsibqa Juda tamo uŋgasari naŋgi segi Qotei aqa anjam minjroqneb . Sawa bei bei qaji tamo naŋgi anjam minjrosaioqneb .
54006006	Faith	Bole , iga Qotei aqa kumbra dauryqom di iga laŋ qaji iŋgi koba oqom . Iga mandamq endia sosimqa jejamu qa iŋgi iŋgi Qotei na egeqnu qaji di iga oqnsim mareqnum , “ Iŋgi di iga qa kere . ” Gago kumbra dena mondoŋ iga laŋ qaji iŋgi bole oqom .
66013007	Violence	Onaqa Qotei na wagme juwaŋ di olo odyonaqa tigelosiqa Qotei aqa segi tamo uŋgasari naŋgi qoto itnjroqnsiqa naŋgi ñumoqnsiqa a segi qoto siŋgilaoqnej . Onaqa Qotei na a olo siŋgila yonaqa a na tamo uŋgasari kalil leŋ segi segi qaji , sawa segi segi qaji , anjam maro segi segi qaji , jejamu segi segi qaji naŋgi taqatnjroqnej .
60002020	Faith	Ariya niŋgi kumbra uge yibqa nuŋgo wau qa gate naŋgi deqa niŋgi luŋgib niŋgi jaqatiŋ qoboiyqab di Qotei a niŋgi awai bole eŋgwasai . Ariya niŋgi kumbra bole yibqa nuŋgo wau qa gate naŋgi na olo niŋgi luŋgib niŋgi jaqatiŋ qoboiyqab di Qotei a nuŋgo kumbra deqa tulaŋ areboleboleiyqas .
58009015	Grace	Yesus aqa leŋ na iga aqaryaigej deqa iga Qotei aqa ŋamgalaq di tamo bole unum . Aqa wau dena a Qotei aqa anjam bunuj siŋgilatqa osiqa Qotei ti iga ti gago ambleq di tigelejunu . Tamo uŋgasari naŋgi anjam namij aqa sorgomq di sosib bati deqa naŋgi une yoqnsib laqneb . Onaqa Yesus a naŋgi qa moisiq wau dena a naŋgi olo awainjrsiqa naŋgo une kobotetnjrej . Deqa tamo uŋgasari kalil Qotei na metnjreqnaq qusib dauryeqnub qaji naŋgi ŋambile gaigai sqab . Ŋambile di agi Qotei a nami aqa aŋgro naŋgi enjrqa marej .
45006001	Sin	Ariya bini iga kiersi marqom ? Iga endegsi marqom kio , “ Uŋgum , iga une gargekoba yoqnqom . Yim dena Qotei a iga qa are tulaŋ boleiyoqnqas . ” Iga degsi marqom kio ?
49005004	Recommendation	Anjam jiga ti nanari anjam ti alaŋ anjam ti di dego niŋgi maroqnaib . Iga anjam deqaji maroqnqasai . Niŋgi anjam bei marqa oqnsib Qotei biŋiyoqniye .
66006008	Violence	Degsi marnaqa e olo ŋam atsimqa hos merient branto-naq unem . Tamo hos quraq di awesoqnej qaji aqa ñam Moio . Moio qure na a daurysiq laqnej . Onaqa naŋgi aiyel siŋgila osib tamo uŋgasari mandam taqal qujaiq di so qaji naŋgi serie na ti mam na ti ma uge na ti wagme juwaŋ na ti ñumnab moreŋeb . Mandam taqal qalubq di so qaji naŋgi uratnjrnab soqneb . Naŋgi ñumosai .
45004016	Faith	Qotei a Abraham a qa ti aqa moma bunuqna brantqab qaji naŋgi qa ti are tulaŋ boleiyosiq deqa iŋgi iŋgi kalil di naŋgi enjrqa marej . Deqa tamo uŋgasari Qotei qa naŋgo areqalo siŋgilateqnub qaji naŋgi iŋgi iŋgi di oqab . Juda tamo dal anjam ejunub qaji naŋgi segi iŋgi iŋgi di oqasai . Tamo kalil Abraham aqa kumbra dauryosib Qotei qa naŋgo areqalo siŋgilateqnub qaji naŋgi dego iŋgi iŋgi di oqab . Abraham agi a iga kalil gago moma matu .
44028018	Description	Deqa e Rom gate kokba naŋgo ulatamuq di tigelosim ijo anjam mareqnamqa naŋgi qusibqa une kobaquja bei ijo jejamuq di unosai . Deqa naŋgi mareb , ‘ Pol a une saiqoji . Deqa iga na a qalsim moiotqa keresai . Deqa uŋgum . Iga na tonto talq dena uratim oqedqas . ’ Naŋgi degsib mareb .
45009016	Grace	Deqa Qotei na tamo bei giltqas di tamo aqa areqalo na sai . Tamo aqa wau na sai . Qotei aqa segi are bole na a tamo bei giltqas .
46010008	Sin	Iga sambala kumbra dego yqasai . Agi gago moma qudei naŋgi sambala kumbra yoqneb deqa bati qujai qa Qotei na 23,000 tamo uŋgasari naŋgi ñumnaq moreŋeb .
45007023	Sin	Ariya e endegsi unonum . Une a ijo baŋq di ijo siŋgaq di ijo jejamu kalilq dia wauoqnsiqa Qotei aqa dal anjam ijo areqaloq di unu qaji di qoto iteqnu . Une di siŋgila koba . Deqa a na e tonto talq waibobuloqnsiqa ijo baŋ ti ijo siŋga ti ijo jejamu ti kalil di siŋgila na taqateqnu .
58006001	Faith	Deqa was qu , iga Kristus aqa anjam nami utruq na quoqnem qaji dena prugosim olo Kristus aqa anjam qudei iga siŋgilatgwajqa qaji di dauryoqnqom . Anjam nami utruq na quoqnem qaji agiende . Iga dal anjam dauryqa marqom di iga moio gam turqom . Ariya iga are bulyosim Qotei qa gago areqalo siŋgilatqom di iga ŋambile sqom .
46016011	Recommendation	Deqa nuŋgo ambleq di tamo bei na Timoti aqa ñam ugetetosim a qoreiyaiq . Ariya a olo niŋgi uratŋgosim walwelqa laqnimqa niŋgi na silali qa aqaryaiyosib lawo na suweiyib a olo e qa bqas . A Kristen was qudei naŋgi koba na e qa bqab deqa e naŋgi qa tariŋoqnqai .
59002014	Faith	Es ijo was qu , tamo bei a mareqnu , “ E Kristus qa ijo areqalo siŋgilateqnum . ” A degsi maroqnsiq ariya a kumbra bole bei yala babtosaieqnu . Laŋa medabu na anjam mareqnu . Deqa tamo di Qotei na oqasai .
43007025	Description	Ariya bati deqa tamo uŋgasari qudei Jerusalem di soqneb qaji naŋgi Yesus aqa kumbra di unsibqa naŋgi segi segi endegsib maroqneb , “ Yesus a kio Juda tamo kokba naŋgi na qalib moiqajqa mareqnub ?
43020022	Faith	Yesus a na aqa aŋgro naŋgi anjam degsi minjrsiqa aqa mondor puynjrsiqa minjrej , “ Niŋgi Qotei aqa Mondor Bole oiye .
45010003	Sin	Qotei a iga tamo bole une saiqoji qa mergeqnu aqa kumbra di naŋgi qaliesai . Deqa naŋgi naŋgo segi siŋgila na tamo bole une saiqoji sqajqa are qaleqnub . Deqa naŋgi Qotei aqa sorgomq di sosib a segi na naŋgi aqaryainjrimqa naŋgi tamo bole une saiqoji sqajqa olo urateqnub .
62005010	Faith	Tamo bei a Qotei aqa Ŋiri qa aqa areqalo siŋgilatqas di aqa Ŋiri qa anjam dego aqa are miligiq di siŋgilatim sqas . Ariya tamo bei a Qotei aqa anjam aqa areqaloq di siŋgilatqasai di a na Qotei aqa ñam ugetosim Qotei a gisaŋ tamo qa minjobulqas . Di kiyaqa ? A Qotei aqa Ŋiri qa anjam Qotei na iga mergeqnu qaji di aqa areqaloq di siŋgilatosai deqa .
43014012	Faith	“ Niŋgi quiye . E bole merŋgwai . Tamo bei a e qa aqa areqalo siŋgilatqas di wau kalil e yeqnum qaji a dego yoqnqas . Osim ijo wau di buŋyosim wau tulaŋ kokba yoqnqas . Di kiyaqa ? E ijo Abu aqaq olo oqwai deqa .
56002009	Recommendation	Ariya Taitus , ni na kaŋgal tamo naŋgi anjam endegsim minjroqne , “ Niŋgi gaigai nuŋgo wau qa gate naŋgo sorgomq di sosib wau bole bole naŋgi arearetnjreqnu qaji di yoqniye . Niŋgi nuŋgo wau qa gate naŋgo medabu ojoqnaib .
58012015	Recommendation	Niŋgi geregere ŋam atsib soqniye . Qotei a niŋgi qa are tulaŋ boleiyeqnu aqa kumbra di niŋgi qudei olo uloŋosib urato uge . Ŋamtaŋ oqsiq gei uge ateleŋeqnu dego kere nuŋgo ambleq di tamo bei a kumbra uge uge babtoqnimqa niŋgi na saidyiye . Tamo dena niŋgi gulube eŋgimqa niŋgi Qotei aqa ŋamgalaq di jiga ti so uge .
54003007	Recommendation	Tamo bei a tamo uŋgasari Qotei qaliesai qaji naŋgo ŋamgalaq di ñam bole ti sqas di ni unsim a gate ate . A ñam bole ti sqasai di a gate sqa keresai . Di kiyaqa ? Tamo qudei naŋgi a qa anjam uge marib gam dena Satan na a ugeugeiyqas .
49004007	Grace	Kristus a na iga iŋgi tulaŋ kobaquja egej . Iŋgi agiende . Aqa wau na Qotei a iga kalil qa are tulaŋ boleiyosiq iga eleŋej .
66016003	Description	Onaqa laŋ aŋgro namba 2 a olo gilsiqa aqa tabir yuwalq di bilentej . Bilentonaqa yuwal a tamo moio qaji naŋgo leŋ bulej . Onaqa iŋgi iŋgi kalil yuwal miligiq di ŋambile so qaji naŋgi moreŋekriteb .
49006006	Recommendation	Niŋgi gisaŋ kumbra na nuŋgo wau qa gate naŋgo ŋamgalaq dia laŋa wau bole yobulaib . Niŋgi Kristus aqa kaŋgal tamo unub deqa nuŋgo are miligiq na Qotei aqa areqalo dauryosib naŋgi qa wau bole yoqniye .
60003016	Recommendation	Ariya niŋgi anjam siŋgila na minjraib . Niŋgi lawo kumbra na ti kumbra bole na ti naŋgi anjam minjroqniye . Osib niŋgi gaigai Qotei aqa ŋamgalaq di une saiqoji soqniye . Bole , niŋgi Kristus dauryoqnib jeu tamo naŋgi nuŋgo kumbra bole di unsib deqa niŋgi anjam uge merŋgoqnsib misiliŋgoqnqab . Ariya bunuqna naŋgi naŋgo anjam deqa olo jemainjrqas .
43006040	Faith	Ijo Abu aqa areqalo endegsi unu . Tamo kalil e Qotei aqa Ŋiri nubsib e qa naŋgo areqalo siŋgilatqab qaji naŋgi ŋambile gaigai sqab . Diŋo bati qa e na naŋgi olo subq na tigeltnjrqai . ”
44012023	Violence	Herot aqa kumbra dena a Qotei aqa ñam soqtosai . Aqa segi ñam soqtoqnsiqa anjam maroqnej . Deqa Tamo Koba Qotei a Herot qa ŋiriŋosiqa aqa laŋ aŋgro bei qariŋyonaqa urur aisiq Herot a ma uge yonaqa aqa bi ani ambli na uynab a moiej .
47001003	Grace	Iga gago Tamo Koba Yesus Kristus aqa Abu Qotei aqa ñam soqtoqnqom . A gago Abu deqa a iga qa are tulaŋ boleiyeqnu . A iga qa dulqajqa utru . A tamo kalil gulube ti unub qaji naŋgo are latetnjro qaji Qotei .
54001006	Sin	Tamo qudei naŋgi kumbra di dauryqa urateb deqa naŋgi tulaŋ nanarioqnsibqa anjam laŋa laŋa mareleŋeqnub .
45001016	Faith	E Yesus aqa anjam bole di marqajqa jemaibosaieqnu . Di kiyaqa ? Anjam bole di Qotei aqa siŋgila ti unu . Siŋgila dena Qotei na tamo kalil Yesus qa naŋgo areqalo siŋgilateqnub qaji naŋgi padalqa gamq dena olo eleŋeqnu . A namoqna Juda naŋgi eleŋej . Ariya a na olo tamo uŋgasari sawa bei beiq di unub qaji naŋgi dego eleŋqas .
46003011	Description	O was qu , niŋgi qalie , Qotei a na Yesus Kristus osiq a tal aqa ai tuma qaji bul tigeltej unu . Deqa tamo bei na olo tal aqa ai tuma qaji bei ataiq .
49005033	Recommendation	Ariya anjam di Kristus a niŋgi tamo qa dego marej . Niŋgi nuŋgo segi jejamu qalaqalaiyeqnub dego kere niŋgi na nuŋgo uŋgasari naŋgi dego qalaqalainjroqniye . Ariya uŋgasari , niŋgi kamba dego nuŋgo tamo naŋgo sorgomq di geregere sosib naŋgi kumbra bole enjroqniye .
51002013	Grace	Nami niŋgi une ti sosib deqa niŋgi kumbra uge uge yoqneb . Niŋgi nuŋgo areqalo namij aqa kumbra dauryoqneb dena nuŋgo qunuŋ moreŋesoqneb . Ariya Qotei na niŋgi olo Kristus koba na ŋambile eŋgsiqa nuŋgo une kalil kobotetŋgej .
54004014	Recommendation	Nami Kristen gate naŋgi Qotei aqa ñam na ino gateq di naŋgo baŋ atnabqa Qotei na ni siŋgila emej . Onaqa bunuqna tamo bei na olo Qotei aqa medabu osiq ni qa anjam bei dego babtej . Deqa ni siŋgila di oqnsim wauqa asgimaiq .
66021001	Description	Onaqa e olo ŋam atsimqa laŋ bunuj ti mandam bunuj ti unjrem . Laŋ namij ti mandam namij ti koboeb . Yuwal dego koboej .
52005016	Recommendation	Osib niŋgi gaigai areboleboleiŋgim soqniye .
66009006	Description	Tamo uŋgasari naŋgi di jaqatiŋ koba oqnsibqa naŋgi moreŋqa gam ŋamoqnqab . Ŋamab ŋamab ugeinjrqas . Naŋgi moreŋqa are oqimqa naŋgi moreŋqa keresai .
52004014	Faith	Yesus a moisiqa olo subq na tigelej anjam di iga gago areqaloq di siŋgilatejunum . Deqa iga qalieonum , mondoŋ Qotei a Yesus aqa siŋgila na Kristen tamo uŋgasari nami moreŋeb qaji naŋgi olo subq na tigeltnjrqas . Yimqa naŋgi Yesus dauryosib koba na olo mandamq aiqab .
62004015	Faith	Tamo bei a endegsi marqas , “ Yesus a Qotei aqa Ŋiri . ” Degsi marqas deqa Qotei na a beteryesqas . Yimqa a na kamba dego Qotei beteryesqas .
49004022	Recommendation	Nami niŋgi dego so namijq di sosib walweloqneb . So namij dena niŋgi gisa gisaŋgeqnaqa niŋgi kumbra uge uge yqajqa are prugŋgoqnej . Nuŋgo kumbra dena niŋgi padalqa gamq di soqneb . Ariya bini niŋgi so namij di torei uratosib
43010009	Grace	E segi siraŋme . Tamo bei a e qa bosim jeŋ miligiq giloqnqas di Qotei na a oqas . Amqa a miligiq gile oqede osim iŋgi bole uyoqnqas .
58011037	Violence	Osib tamo qudei naŋgi meniŋ na ñumsib moiotnjroqnsib olo tamo qudei naŋgi serie na giŋgeŋnjreqnab moreŋoqneb . Osib olo tamo qudei naŋgo jejamu qaja na qametnjroqneb . Tamo deqaji qudei naŋgi gara bolesai deqa naŋgi kaja naŋgo juŋgum na gara gereiysib jugoqneb . Naŋgi iŋgi iŋgi tulaŋ saiinjrej deqa naŋgi laŋa soqneb . Sonabqa jeu tamo naŋgi na naŋgi gulube enjroqnsib tulaŋ ugeugeinjroqneb .
62002029	Faith	Niŋgi qalie , Kristus aqa kumbra kalil tiŋtiŋo . Deqa niŋgi endegsib qalieoiye . Tamo kalil kumbra tiŋtiŋ yeqnub qaji naŋgi Qotei aqa segi aŋgro bole tiŋtiŋ unub .
44013047	Grace	Iga degyqom . Di kiyaqa ? Tamo Koba Qotei na nami iga segi segi endegsi mergej , ‘ E na ni qariŋmitqa ni puloŋ bul sosim aisim sawa bei bei qaji tamo naŋgoq di brantoqnsim ijo anjam minjroqnimqa naŋgi qusib are bulyosib ambru uratosib suwaŋoq bqab . Ni sawa sawa kalilq dia tamo uŋgasari naŋgi anjam endegsim minjroqne , “ Niŋgi are bulyosib Qotei aqaq babqa a na niŋgi oqas . ” Ni aisim sawa bei bei qaji tamo naŋgi anjam degsim minjroqne . ’ ”
47004002	Faith	Kumbra uge uge kalil tamo naŋgi ulitosib yeqnub qaji di iga qoreiyeqnum . Iga gisaŋ kumbra na walwelosaieqnum . Iga Qotei aqa anjam bulbulyo-saieqnum . Iga boleq di anjam bole segi mareqnum . Yim tamo kalil naŋgi gago kumbra di unsib naŋgo are miligiq di qalieqab , bole , iga Qotei aqa ŋamgalaq di wau bole yeqnum .
44002033	Description	A laŋ qureq oqsiq ñam kobaquja osiq Qotei aqa baŋ woq di awesoqnej . Osiq Qotei aqa Mondor niŋgi nami eŋgwa marej qaji di aqa Abu aqaq dena yaiyosiqa qariŋyqo aiqoqa niŋgi unsib nuŋgo dabkala na dego quonub .
51003010	Recommendation	Niŋgi so bunujq di unub . Qotei a segi na nuŋgo so bunuj di gereiyej . Osiq a na gaigai niŋgi powo bole eŋgeqnu . Qotei a na niŋgi a bul sqa marsiq deqa nuŋgo so bunuj di gereiyetŋgej .
43011004	Faith	Onaqa Yesus a naŋgo anjam di qusiqa minjrej , “ Ma di tamo moiqajqa ma sai . Tamo uŋgasari naŋgi Qotei aqa siŋgila unsib aqa ñam soqtqajqa deqa a ma di oqo . Gam dena e Qotei aqa Ŋiri e dego ñam koba oqai . ”
45001017	Faith	Anjam bole dena Qotei na aqa kumbra iga osorgej . Aqa kumbra agiende . A na iga tamo bole une saiqoji qa mergej . Iga Yesus qa gago areqalo siŋgilatem dena a na iga tamo bole une saiqoji qa mergej . Di kiyaqa ? Iga Yesus qa gago areqalo siŋgilatqom gam dena qujai iga Qotei aqa ŋamgalaq di tamo bole une saiqoji sqom . Agi Qotei aqa anjam bei nami endegsib neŋgreŋyeb unu , “ Qotei na tamo uŋgasari a qa naŋgo areqalo siŋgilateqnub qaji naŋgi tamo bole une saiqoji qa minjrqas . Yim deqa naŋgi ŋambile gaigai sqab . ”
43019017	Description	Degsi minjrnaqa ariya qaja tamo naŋgi na Yesus osib aqa qawarq di aqa segi ŋamburbas qoboiyetosib a baŋ ojsib Jerusalem qure uratosib osi gilsib sawa agu kiñala bei aqa ñam Tamo Gate Tanu di branteb . Ñam di Hibru anjam na Golgota mareqnub .
45012006	Faith	Qotei a iga qa are boleiyonaq deqa iga powo segi segi egej . A na tamo qudei naŋgi aqa medabu osib anjam palontqajqa powo enjrej deqa naŋgi a qa nuŋgo areqalo siŋgilatosib aqa anjam geregere palontoqnebe .
66004007	Description	Wagme ŋambile so qaji namba 1 a laion bul . Wagme ŋambile so qaji namba 2 a bulmakau bul . Wagme ŋambile so qaji namba 3 aqa ulatamu tamo ulatamu bul . Wagme ŋambile so qaji namba 4 a baira kobaquja tiosi laqnu dego bul .
49005015	Recommendation	Deqa was qu , niŋgi nuŋgo segi walwel gereiyosib soqniye . Niŋgi nanari tamo bulosib walwelaib . Niŋgi powo ti sosib walweloqniye .
45010012	Grace	Iga Juda tamo ti Grik tamo ti iga kalil kerekere unum . Tamo Koba Kristus a gago kalil qa Tamo Koba . Deqa a na tamo kalil Kristus metoqnsib pailyeqnub qaji naŋgi tulaŋ geregereinjreqnu .
45010004	Faith	Iga qalie , Kristus na Moses aqa dal anjam kalil keretekritej . Aqa kumbra dena tamo uŋgasari kalil a qa naŋgo areqalo siŋgilateqnub qaji naŋgi Qotei aqa ŋamgalaq di tamo bole une saiqoji sqab .
50004006	Recommendation	Deqa niŋgi iŋgi bei qa areqalo kobaiyaib . Niŋgi gaigai nuŋgo gulube kalil qa Qotei pailyoqniye . Osib a biŋiyoqnsib minjoqniye , “ O Abu , ni na iga aqaryaigoqne . ”
46010006	Faith	Naŋgi kumbra uge uge dauryqa are prugnjroqnej deqa Qotei na naŋgi ñumnaq moreŋeb . Naŋgo kumbra uge di iga dego dauryqa are pruggaim deqa Moses a anjam di neŋgreŋyej .
66009002	Description	Waqtonaqa qurem koba subq dena oqej . Liki yusiq qurem koba oqeqnu dego kere . Subq dena qurem oqsiqa seŋ ti laŋ ti ambrutej .
52004006	Recommendation	Niŋgi na Kristen was qu naŋgi kumbra uge bei enjraib . Osib naŋgi gisaŋnjrsib naŋgo ŋauŋ ugetnjraib . Tamo Koba Qotei a na tamo naŋgi kumbra deqaji yeqnub qaji naŋgi awai uge enjrqas . Iga nami niŋgi siŋgila na degsi merŋgoqnem .
47005017	Faith	Deqa tamo bei a Kristus beteryesqas di Qotei na aqa are bulyetimqa a tamo bunuj brantqas . Niŋgi quiye . Aqa kumbra namij torei koboqo . Kumbra bunuj olo brantqo .
43005020	Faith	E ijo Abu aqa segi Ŋiri deqa a na e tulaŋ qalaqalaiboqnsiqa kumbra kalil a na yeqnu qaji di e olo osorbeqnu . Bunuqna ijo Abu na kumbra tulaŋ siŋgila kokba dego osorboqnqas . Yimqa niŋgi unsib tulaŋ prugeleŋqab .
49004028	Recommendation	Bajiŋ tamo naŋgi olo bajiŋaib . Naŋgi naŋgo segi baŋ na wauoqnsib dena iŋgi iŋgi oqnsib tamo iŋgi qa truqueqnub qaji naŋgi aqaryainjroqnebe .
57001022	Recommendation	Ijo anjam qujai bei agiende . E are qalonum , Qotei a nuŋgo pail qusim gam waqtetbimqa e niŋgi qa olo bqai . Deqa Filemon , ni ino talq di e ŋeiqajqa warum gereiyetbime .
58013009	Recommendation	Deqa tamo qudei naŋgi bosib anjam utru segi segi na nuŋgo are tigeltetŋgibqa niŋgi naŋgo anjam di dauryaib . Osib Qotei aqa gam urataib . Qotei a iga qa are tulaŋ boleiyeqnu anjam dena iga gago are siŋgilatoqnqom . Tamo qudei naŋgo iŋgi uyo qa anjam mareqnub . Anjam di gisaŋ . Anjam di laŋa jejamu qa anjam . Deqa anjam dena iga gago are siŋgilatqa keresai . Tamo uŋgasari naŋgi iŋgi uyo qa anjam di dauryeqnub ariya kumbra dena naŋgi yala aqaryainjrosaieqnu .
52005012	Recommendation	Ariya was qu , iga niŋgi endegsi merŋgwom . Niŋgi nuŋgo Kristen gate naŋgo sorgomq di soqniye . Tamo Koba Yesus a na naŋgi gate ateleŋej deqa naŋgi niŋgi aqaryaiŋgwajqa wauoqnsib Qotei aqa anjam niŋgi merŋgoqnsib nuŋgo kumbra tingitetŋgeqnub .
43009022	Description	Aqa ai wo abu wo naŋgi Juda tamo kokba naŋgi ulainjrsib deqa anjam degsib minjreb . Juda tamo kokba naŋgi nami maroqneb , “ Tamo bei na marqas , ‘ Yesus a bole Kristus , ’ degsi marimqa tamo di iga taqalq waiyonam a bunu olo Qotei tal miligiq gilqasai . ”
50003003	Faith	Ariya iga Israel tamo tiŋtiŋo unum . Agi iga Qotei aqa aŋgro unum . Iga muluŋ bole aio qaji . Deqa iga Qotei aqa Mondor aqa siŋgila na Qotei qa louoqnsim Kristus Yesus aqa ñam soqteqnum . Iga qalie , tamo naŋgo jejamu na kumbra dauryqab kumbra dena naŋgi aqaryainjrqa keresai bolesai .
62003023	Faith	Qotei aqa dal anjam agiende . Iga aqa Aŋgro Yesus Kristus aqa ñam qa gago areqalo siŋgilatosim gago Kristen was naŋgi qalaqalainjroqnqom . Qotei aqa dal anjam di a na nami iga mergnaq quem .
66013011	Description	Ariya e olo ŋam atsimqa wagme juwaŋ bei mandam miligiq na brantonaq unem . Wagme di aqa gateq di qala aiyel soqneb . Qala di kaja du naŋgo qala bul . Aqa anjam maro amal kobaquja aqa anjam maro bul .
46014020	Recommendation	O was qu , niŋgi aŋgro kiñilala naŋgi bulosib nanariosib walwelaib . Niŋgi tamo bole bole naŋgi bulosib areqalo bole na walweloqniye . Niŋgi qalie , aŋgro mom naŋgi kumbra uge qa poinjrosaieqnu . Deqa niŋgi kumbra uge kalil qa aŋgro mom naŋgi bulosib nanariosib soqniye .
59005013	Recommendation	Nuŋgo ambleq di tamo qudei naŋgi gulube qoboiyeqnub kio ? Degamqa niŋgi na minjribqa naŋgi naŋgo gulube deqa Qotei pailyoqnebe . Nuŋgo ambleq di tamo qudei naŋgi arebole-boleinjreqnu kio ? Degamqa niŋgi na minjribqa naŋgi Qotei qa louoqnsib aqa ñam soqtoqnebe .
58012012	Recommendation	Deqa nuŋgo baŋ a siŋgila saiqoji sosim laesqas di niŋgi na olo siŋgilatosib wauoqniye . Nuŋgo siŋga dego laesqas di niŋgi olo siŋgila na tigelesoqniye .
60001017	Recommendation	Niŋgi Qotei metoqnsib minjeqnub , “ O gago Abu . ” Abu di a gago ñam qa are qalsiq iga pegigosaieqnu . A gago segi segi kumbra unoqnsiq dena iga pegigeqnu . Deqa bati niŋgi mandamq endi sosibqa niŋgi endegsib maroqniye , “ Mandam endi gago qure utru sai . ” Degsib maroqnsib Qotei qa ulaoqnsib aqa sorgomq di geregere soqniye .
58010036	Recommendation	Niŋgi siŋgila na tigelesoqniye . Niŋgi degyqab di niŋgi Qotei aqa areqalo dauryqab . Osib mondoŋ iŋgi bole bole Qotei a nami niŋgi eŋgwa marej qaji di niŋgi oqab .
58011001	Faith	Iga Qotei qa gago areqalo siŋgilateqnum . Kumbra di aqa utru agiende . Iŋgi iŋgi kalil Qotei a nami iga egwa marej qaji di agi iga egwas . Iga iŋgi iŋgi di oqajqa tariŋesonamqa ariya mondoŋ Qotei na iga egwas . Iga Qotei qa gago areqalo siŋgilateqnum deqa iga bole qalieonum , Qotei na iŋgi iŋgi di egwas . Iga gago ŋamdamu na iŋgi iŋgi di unqa keresai di uŋgum . Iŋgi iŋgi di unu .
49004017	Recommendation	Deqa e Tamo Koba Yesus aqa ñam na niŋgi siŋgila na endegsi merŋgwai . Niŋgi sawa bei bei qaji tamo naŋgo kumbra uge uge olo dauryosib walwelaib . Di kiyaqa ? Naŋgo areqalo tulaŋ niñaqejunu deqa .
51002016	Recommendation	Deqa tamo bei na nuŋgo jejamuq di anjam qametŋgaiq . Osim iŋgi uyo qa ti ya uyo qa ti yori bati getento qa ti bai qala bunuj qa ti niŋgi merŋgaiq .
66007015	Faith	Deqa naŋgi Qotei aqa awo jaram koba namoq di tigelesosibqa naŋgi bati gaigai qanam ti qolo ti Qotei aqa atra tal miligiq di sosibqa a waueteqnub . Qotei awo jaram kobaq di awejunu qaji a segi naŋgi koba na sosimqa taqatnjroqnqas .
44020010	Description	Onaqa Pol a dego mandamq aisiqa aŋgro wala di soqoŋyej . Soqoŋyonaqa a olo ŋambile soqnej . Deqa Pol na tamo uŋgasari kalil Naŋgi minjrej , “ Niŋgi are ugeiŋgaiq . A ŋambile unu . ”
55002010	Faith	Deqa e na ijo are miligi siŋgilatoqnsim gulube kalil di qoboiyoqnsim unum . E tamo uŋgasari Qotei na aqa segi qa giltnjrej qaji naŋgi aqaryainjrqajqa deqa osim gulube di qoboiyeqnum . Yimqa Qotei na naŋgi eleŋamqa naŋgi dego Kristus Yesus aqa ñam na ŋambile osib a ombla gaigai sqajqa deqa .
60005014	Recommendation	Niŋgi na nuŋgo Kristen was kalil naŋgi segi segi kundoqnjriye . Osib kumbra dena niŋgi na naŋgi tulaŋ qalaqalainjroqniye . Niŋgi kalil Kristus beteryejunub deqa niŋgi lawo na soqniye .
49005021	Recommendation	Kristus a nuŋgo Tamo Koba unu deqa niŋgi a qa ulaoqnsibqa kumbra dena Qotei aqa tamo uŋgasari naŋgo sorgomq di soqniye .
61003017	Recommendation	O ijo was bole , niŋgi diŋo bati qa anjam di bole qalieonub deqa niŋgi geregere ŋam atoqniye . Niŋgi ŋam atqasai di dal anjam gotraŋyo qaji tamo naŋgi bosib niŋgi gisaŋgosib titŋgibqa niŋgi siŋgila na tigelesqa uratosib uloŋo uge .
51003018	Recommendation	O uŋgasari , niŋgi nuŋgo tamo naŋgo sorgomq di soqniye . Niŋgi degyqab di Tamo Koba Yesus a niŋgi qa tulaŋ areboleboleiyqas .
54005020	Recommendation	Kristen gate bei a une yimqa ni na a osim Kristen gate kalil naŋgo ulatamuq di tigeltosim aqa une boleq atsim minjimqa Kristen gate kalil naŋgi kumbra di unsib naŋgi dego ulaqab .
45014013	Recommendation	Deqa iga gago Kristen was naŋgo kumbra laŋa tenemtosim naŋgi uge qa minjrqasai . Iga areqalo bei dauryqom . Gago Kristen was naŋgi une ataib deqa iga na naŋgi kumbra uge beiq breinjrqasai .
45002010	Grace	Ariya tamo kalil kumbra bole bole yeqnub qaji naŋgi Qotei na aqaryainjrimqa naŋgi laŋ qureq oqsib dia ñam koba ti lawo ti so bole gaigai sqab . A mati Juda naŋgi aqaryainjrqas . Bunuqna a sawa bei bei qaji naŋgi dego aqaryainjrqas .
58011034	Violence	Ŋamyuo na naŋgi koitnjrqa laqnaq naŋgi olo ŋamyuo mosotoqneb . Jeu tamo naŋgi bosib serie na naŋgi ñumqa laqnab naŋgi jaraioqneb . Naŋgi segi siŋgila saiqoji sonab Qotei na naŋgi olo siŋgilatnjroqnej . Naŋgi siŋgila-oqnsib qotoqnsib sawa bei bei qaji tamo naŋgi teteinjroqnsib ñumoqneb .
48006017	Faith	Tamo bei na e olo gulube bei ebaiq . Nami jeu tamo naŋgi na e luboqneb . E luboqneb qaji pirigi agi ijo jejamuq di unu . Niŋgi di unsib endegsi poiŋgwas , “ Bole , Pol a Yesus aqa wau tamo bole . ”
66018021	Violence	Ariya anjam di koboonaqa laŋ aŋgro siŋgila koba bei a bosiqa wit kuroyo qaji meniŋ kobaquja osiq soqtosiqa yuwalq di waiyej . Osiqa marej , “ Qotei na degsim Babilon qure koba siŋgila na waiyim koboqas . Yim tamo qudei naŋgi na olo bunu a unqasai .
65001020	Faith	Ariya ijo was bole , nuŋgo areqalo Qotei qa siŋgilateqnub qaji di niŋgi siŋgila na ojesoqnibqa dena nuŋgo are tulaŋ siŋgilaqas . Osib niŋgi bati gaigai Mondor Bole aqa siŋgila na pailyoqniye .
45012002	Recommendation	Niŋgi mandam tamo naŋgo kumbra dauryosib walwelaib . Qotei na areqalo bunuj eŋgoqnimqa niŋgi kumbra bunuj dauryoqniye . Osib kumbra dena niŋgi Qotei aqa areqalo geregere qalieqab . Agi niŋgi kumbra bole ti kumbra Qotei a tulaŋ areareteqnu qaji de ti kumbra tulaŋ tiŋtiŋo de ti geregere qalieqab .
46015009	Sin	E degsi maronum . Di kiyaqa ? E nami Qotei aqa tamo uŋgasari naŋgi ugeugeinjroqnem . Deqa tamo naŋgi e Yesus aqa anjam maro tamo bolesai degsib merbqab di kere . Di kiyaqa ? Ijo ñam tulaŋ aguq aiejunu deqa . Yesus aqa anjam maro tamo kalil naŋgi na e buŋbejunub .
62002015	Recommendation	O was qu , niŋgi mandam endeqa kumbra qa tulaŋ arearetŋgaiq . Tamo a mandam endeqa kumbra qa arearetqas di a olo Abu Qotei qa arearetqasai .
45002001	Sin	Niŋgi qudei tamo naŋgo jejamuq di anjam qametnjreqnub qaji niŋgi segi segi e na endegsi merŋgwai . Ni segi une saiqoji qa marqa keresai . Ni que . Ni na tamo naŋgo jejamuq di anjam qametnjreqnum di ni segi dego ino jejamuq di anjam qameqnum . Di kiyaqa ? Kumbra uge naŋgi yeqnub qaji di ni segi dego yeqnum .
48002009	Description	Tamo uŋgasari naŋgi mareqnub , Jems na Pita na Jon na naŋgi qalub Kristen naŋgo gate kokba . Ariya naŋgi qalub qalieeb , Qotei a e qa are boleiyosiq wau ebej . Deqa naŋgi aqo Barnabas wo gago baŋ ojsib mergeb , “ Niŋgi gago Kristen was bole . ” Osib naŋgi iga ti areqalo qujaitosim anjam endegsi keretem , aqo Barnabas wo sawa bei beiq dia Qotei aqa wau yoqnqom . Ariya naŋgi Juda naŋgo ambleq di wauoqnqab .
43019023	Description	Ariya qaja tamo naŋgi na Yesus ŋamburbasq di qamsibqa naŋgi Yesus aqa gara eleŋqa marsib gilteleŋeb . Gilteleŋosib tumbol qolqe ateb . Aqa gara jugo olekoba di gara baŋga qujai na gereiyeb . Gara baŋga bei na totoryosai . Gara di tulaŋ boledamu .
45002021	Sin	Od , niŋgi gaigai tamo uŋgasari naŋgi dal anjam plaltosib minjreqnub . Ariya kiyaqa niŋgi segi olo dal anjam dauryosaieqnub ? Niŋgi mareqnub , “ Bajiŋaib . ” Ariya niŋgi segi olo bajiŋeqnub .
46006019	Faith	Nuŋgo jejamu di Qotei aqa Mondor aqa segi tal . Qotei a segi na Mondor di niŋgi eŋgej deqa a nuŋgo miligiq di unu . Niŋgi di qaliesai kio ? Nuŋgo jejamu di nuŋgo segi jejamu sai . Di Qotei aqa jejamu .
47005014	Grace	Kristus a na iga tulaŋ qalaqalaigej . Aqa kumbra dena a gago areqalo tigeltetgej deqa iga waueqnum . Di kiyaqa ? Iga qalieonum , tamo qujai Yesus a gago kalil qa sawa osiq moiej deqa iga kalil dego moreŋem .
58003001	Faith	O Kristen was qu , Qotei laŋ qureq di unu qaji a na niŋgi dego metŋgej deqa niŋgi Yesus qa are qaloqniye . Qotei na Yesus qariŋyonaq mandamq aiej . A gago atra tamo kobaquja unu . Deqa iga a qa gago areqalo siŋgilatoqnsim aqa ñam boleq na maroqnqom .
44020035	Recommendation	Kumbra kalil e nuŋgo ambleq di yoqnem qaji di niŋgi segi unoqneb . Unoqnsib endegsi poiŋgoqnej , ‘ Pol aqa kumbra di bole . Deqa iga Pol aqa kumbra di dauryosim siŋgila na wauoqnsimqa tamo uŋgasari siŋgila saiqoji unub qaji naŋgi aqaryainjroqnqom . Iga Tamo Koba Yesus aqa anjam nami marej qaji deqa are qaloqnsim degsi wauoqnqom . ’ Agi Yesus a segi nami endegsi marej , ‘ Tamo bei na tamo bei aqaryaiyosim iŋgi bei yqas di tamo iŋgi oqas qaji a areboleboleiyqas . Ariya tamo a na iŋgi yqas qaji a olo tulaŋ arebolebolekobaiyqas . ’ ”
58013004	Recommendation	Tamo a uŋatqajqa di kumbra bole . Uŋa a tamotqajqa di dego kumbra bole . Deqa niŋgi kumbra di ugetaib . Niŋgi kumbra di geregere taqatosib dena niŋgi Qotei aqa ŋamgalaq di jiga saiqoji sqab . Niŋgi qalie , tamo uŋgasari sambala kumbra yeqnub qaji naŋgi Qotei na awai uge enjrqas .
43020005	Description	Osiq sub meq di tigelosiqa miligi tirosiq gara Yesus dalaeb qaji di sonaq unej . A sub miligiq aiosai .
66016018	Description	Onaqa minjal ti qatroŋ ti kola anjam ti branteb . Mimiŋ dego brantej . Mimiŋ di tulaŋ kobaquja . Mimiŋ deqaji nami brantosaioqnej . Qotei na Adam gereiyej bati deqa mimiŋ deqaji brantosai dena bosi bosiq agi bini unum .
66019010	Faith	Laŋ aŋgro na e degsi merbonaqa e aqa areq di siŋga pulutosim a biŋiyqa laqnamqa a na merbej , “ Ni e biŋibaim ! E ni bul . E ni ti tamo kalil Yesus aqa anjam qa naŋgo areqalo siŋgilateqnub qaji naŋgi ti iga koba na wau qujai . Iga kalil was . Deqa ni Qotei segi biŋi-yoqnime . Iga qalie , Qotei aqa Mondor a na qujai Qotei aqa medabu o qaji tamo naŋgi qariŋnjreqnaqa naŋgi Qotei aqa anjam marsib laqnub . Deqa naŋgi Yesus aqa ñam dego marsib laqnub . ”
46002010	Grace	O was qu , anjam di nami uliesonaqa Qotei na aqa Mondor aqa wau na babtosiq mergej . Mondor a iŋgi iŋgi kalil qa qalie . Qotei aqa areqalo kalil uliejunu qaji di Mondor a qalie .
50002029	Recommendation	Deqa niŋgi Epafroditus a qa tulaŋ arebolebo-leiŋgim Tamo Koba Yesus aqa ñam na gereiyoqniye . Niŋgi tamo bole deqaji kalil naŋgo ñam gaigai soqtoqniye .
51003020	Recommendation	O aŋgro , niŋgi gaigai nuŋgo ai wo abu wo naŋgo anjam dauryoqniye . Niŋgi degyqab di Tamo Koba Yesus a niŋgi qa tulaŋ areboleboleiyqas .
47001012	Faith	O was qu , e ijo kumbra bei endeqa tulaŋ areboleboleibqo . Ijo are miligiq di e qalieonum , e kumbra bole tiŋtiŋ segi dauryoqnsim yeqnum . Kumbra Qotei na osorbej qaji di segi e dauryoqnsim yeqnum . E mandam tamo naŋgoq dena powo osim kumbra di yosaieqnum . Qotei a e qa are boleiyosiq kumbra di osorbej deqa e yeqnum . Deqa e tamo uŋgasari kalil naŋgo ambleq dia kumbra di yeqnum . Agi e nuŋgo ambleq di dego nami kumbra di tulaŋ koba yoqnem .
43014021	Faith	Niŋgi quiye . Tamo bei a ijo dal anjam qusim dauryoqnqas di a na e tulaŋ qalaqalaiboqnqas . Tamo a e qalaqalaiboqnqas di ijo Abu na kamba a qalaqalaiyoqnqas . E dego a tulaŋ qalaqalaiyoqnsiyqa aqaq di brantoqnsiyqa e segi qa babtoqnqai . ”
51002023	Sin	Bole , iga endegsi unobuleqnum . Dal anjam kalil dena gago are tigeltetgeqnu deqa iga Qotei qa bole louoqnsim gago segi are miligi tentoqnsim gago jejamu qaloqnsim siŋgilateqnum . Deqa tamo qudei naŋgi are qaleqnub , dal anjam kalil di areqalo bole ti powo ti babteqnu . Ariya degsi sosai . Niŋgi quiye . Dal anjam dena iga aqaryaigwa keresai . Iga dal anjam di dauryqom dena iga gago areqalo namij aqa kumbra uratqa keresai bolesai .
64001006	Recommendation	Kristen was qudei naŋgi ino qalaqalaiyo kumbra deqa saeqnab Kristen tamo uŋgasari endia unub qaji naŋgi queqnub . Ariya Kristen was naŋgi di olo tigelosib walwelqa laqnibqa ni na iŋgi iŋgi qa naŋgi aqaryainjre . Ni degyqam di kumbra bolequja . Ni Qotei aqa areqalo dauryosim naŋgi aqaryainjrim naŋgi gilqab .
55002023	Recommendation	Tamo naŋgi areqalo bole ti sosai qaji naŋgi nanari anjam laŋa laŋa marele-ŋeqnub . Deqa ni naŋgo anjam di quoqnaim . Ni qalie , anjam uge dena qoto ti ŋiriŋ ti tigelteqnu .
47003018	Faith	Deqa gago ulatamu olo kabuesosai . Iga kalil Tamo Koba Qotei aqa riaŋ di ya jeqiloq di unobuleqnam riaŋ di gagoq di tulaŋ kobaqujaeqnaqa dena iga Qotei a segi buloqnsim unum . Tamo Koba Yesus a na kumbra di iga egeqnu . Tamo Koba a segi Qotei aqa Mondor Bole .
58009014	Grace	Ariya Kristus aqa leŋ na wagme naŋgo leŋ tulaŋ buŋyejunu . Kristus aqa jejamuq di jiga bei saiqoji . Qotei aqa Mondor gaigai sqas qaji a na Kristus siŋgilatonaqa aqa segi jejamu ŋambile sonaqa osiqa Qotei atraiyej . Osiqa aqa leŋ na gago are miligi yansetgej . A gago jejamu segi yansetgosai . A gago une kobotetgej deqa iga qalieonum , iga Qotei aqa ŋamgalaq di une saiqoji unum . Deqa iga olo dal anjam dauryqajqa are qalqasai . Di kiyaqa ? Dal anjam dena iga ŋambile sqa keresai . Ariya iga Qotei ŋambile gaigai unu qaji a qa are qaloqnsim wauetoqnqom di iga ŋambile sqom .
44011017	Grace	O ijo was niŋgi quiye . Iga nami gago Tamo Koba Yesus Kristus qa gago areqalo siŋgilatonamqa Qotei na aqa Mondor Bole iga egej . Dego kere bini sawa bei bei qaji tamo naŋgi dego Yesus qa naŋgo areqalo siŋgilatonubqa Qotei na aqa Mondor naŋgi dego enjrqo . Deqa aqa wau di e na getentqa keresai . ” Pita a degsi marej .
49004030	Faith	Niŋgi na Qotei aqa Mondor Bole are gulube yaib . Mondor di Qotei aqa segi toqor . Mondor di a na niŋgi eŋgej . Deqa niŋgi qalieonub , niŋgi aqa segi tamo uŋgasari tiŋtiŋ unub . Mondoŋ Qotei na niŋgi awaiŋgosim sawa boleq di atim bati deqa niŋgi so bole gaigai sqab . Niŋgi di qalieqajqa deqa Qotei na aqa Mondor Bole niŋgi eŋgej .
66003003	Recommendation	Anjam bole ni nami qusim dauryem qaji deqa olo are qale . Are qalsim anjam di geregere dauryosim are bulye . Ni ŋam sirosim tigelqasai di e bajiŋ tamo bul ni qa boqujatqai . Bati gembu e inoq bqai di ni qalieqa keresai .
62003007	Recommendation	O ijo aŋgro kalil , niŋgi geregere ŋam atoqniye . Tamo bei na bosim niŋgi gisaŋgo uge . Tamo a kumbra tiŋtiŋ dauryqas di a Qotei aqa ŋamgalaq di tamo tiŋtiŋo sqas . Kristus a tamo tiŋtiŋo unu dego kere .
62004001	Recommendation	O ijo kadoi bole , tamo gargekoba naŋgi mandamq endia laqnsibqa gisaŋ anjam endegsib mareqnub , “ Qotei aqa Mondor na gago medabu siŋgilatetgeqnaqa iga anjam mareqnum . ” Tamo gargekoba naŋgi anjam degsib mareqnub di gisaŋ . Deqa niŋgi mati mondor kalil naŋgi peginjrsib naŋgi Qotei aqaq dena beb kio sai kio di niŋgi qalieqab . Qalieosib naŋgo anjam di qusib nuŋgo areqaloq di siŋgilataib .
44013038	Grace	O ijo was , niŋgi geregere poiŋgem . Yesus qujai di aqa ñam na Qotei a nuŋgo une kobotetŋgwas . Iga Yesus qujai deqa anjam plaltoqnsim niŋgi merŋgeqnum .
50003001	Recommendation	Ariya was qu , e ijo anjam getentqai . E anjam qujai bei unu . Anjam agiende . Niŋgi Tamo Koba Yesus qa tulaŋ areboleboleiŋgim soqniye . E anjam di olo neŋgreŋyosiy niŋgi qa qariŋyqa asgibosaieqnu . Di kiyaqa ? E are qalonum , anjam dena niŋgi aqaryaiŋgwas .
46011034	Recommendation	Niŋgi qudei mamŋgimqa niŋgi mati nuŋgo segi talq di iŋgi uysib bunuqna bosib korooiye . Niŋgi namo bosib koroosib Qotei tal miligiq dia iŋgi koba uyekritqab di niŋgi unetqab . Deqa Qotei na kamba niŋgi gulube eŋgwas . Ariya ijo anjam qudei e mati neŋgreŋyqasai . Bunuqna e niŋgi qa bosiy anjam di nuŋgo ulatamuq di gereiyqai .
43018031	Description	Onaqa Pailat na olo minjrej , “ Niŋgi na a osib nuŋgo segi dal anjam na aqa une qa pegiyiye . ” Onaqa naŋgi na kamba Pailat minjeb , “ Iga Juda tamo . Deqa iga na tamo moiotqa keresai . ”
46012031	Faith	Ariya was qu , niŋgi Qotei aqa Mondor aqa kumbra qudei tulaŋ boledamu di osib dauryqajqa siŋgilaoqniye . Qotei aqa kumbra tulaŋ boledamu bei agi e na niŋgi merŋgit quiye .
58007026	Description	Yesus a atra tamo kobaquja dego deqa a na iga tulaŋ aqaryaigwa kere . A gaigai Qotei aqa segi kumbra boleq di sosiq dauryeqnu . A une bei saiqoji . A Qotei aqa ŋamgalaq di tamo tulaŋ boledamu . Qotei na a osi oqsiq laŋ qureq di awotej unu deqa a une tamo naŋgo ambleq di sosai . A isaq di unu .
50004013	Faith	Kristus a segi na e siŋgilatbeqnu deqa aqa siŋgila dena e kumbra kalil yqa kere .
52004003	Recommendation	Qotei aqa areqalo agiende . Niŋgi nuŋgo segi jejamu osib Qotei yekritosib aqa segi kumbra boleq di sosib dauryoqniye . Osib sambala kumbra kalil torei uratiye .
51004002	Recommendation	Ariya was qu , niŋgi gaigai siŋgila na Qotei pailyoqniye . Niŋgi aqar ataib . Niŋgi pailyoqnsib geregere are qaloqnsib Qotei biŋiyoqniye .
44007029	Description	Onaqa Moses a anjam di qusiqa a ulaŋosiq gilsiq Midian sawaq di yauŋej . Di sosiqa uŋa osiqa aŋgro mel aiyel ŋambabtnjrej .
46011007	Description	Ariya tamo naŋgi naŋgo gate kabutaib . Di kiyaqa ? Tamo naŋgi Qotei sigitoqnsib aqa ñam ti aqa siŋgila ti boleq ateqnub deqa . Ariya uŋa naŋgi tamo naŋgo ñam ti naŋgo siŋgila ti boleq ateqnub .
51003015	Faith	Kristus a na iga lawo kumbra egeqnu . Lawo kumbra dena nuŋgo are miligi taqatesoqneme . Qotei na niŋgi metŋgej deqa niŋgi jejamu qujai bul sosib are qujaitosib soqniye . Sosib deqa niŋgi gaigai Qotei biŋiyoqniye .
58002010	Grace	Qotei a iŋgi iŋgi kalil qa utru . A na iŋgi iŋgi kalil gereiyej . A na aŋgro gargekoba naŋgi joqsim laŋ qureq oqwajqa deqa are qalsiq Yesus siŋgilatonaqa a jaqatiŋ osiq moiej . Moisiq aqa jaqatiŋ dena a na iga oqajqa wau tigeltej . Qotei aqa wau di tulaŋ tiŋtiŋo .
59004001	Sin	O was qu , kiyaqa niŋgi segi segi anjam na qotoqnsib ŋiriŋkobaeqnub ? Utru agiende . Niŋgi nuŋgo segi jejamu qa areboleboleiŋgeqnaqa kumbra uge uge yqajqa are prugŋgeqnu . Kumbra di nuŋgo jejamu qa sarqei kalilq di siŋgila na waueqnu . Utru deqa niŋgi anjam na qotoqnsib ŋiriŋkobaeqnub .
46005001	Sin	O was qu , e anjam bei endegsi quem . Nuŋgo ambleq di tamo bei a sambala kumbra yeqnu . Aqa sambala kumbra di tulaŋ ugedamu . Tamo naŋgi Qotei qaliesai qaji naŋgi sambala kumbra deqaji yosaieqnub . Aqa sambala kumbra agiende . A na aqa abu aqa ŋauqali olo oqnsiq ombla sambalaeqnub .
46010013	Faith	Gulube kalil niŋgi qa branteqnu qaji di mandam tamo kalil naŋgoq di dego branteqnu . Ariya Qotei a tamo bole deqa a niŋgi uratŋgwasai . A na marimqa gulube di aqa siŋgila na nuŋgo siŋgila buŋyqasai . Qotei na gam waqtetŋgoqnimqa niŋgi gulube di britoqnsib siŋgila na tigeloqnqab .
44020029	Violence	E qalie , e niŋgi uratŋgitqa gisaŋ anjam maro tamo qudei naŋgi nuŋgo ambleq aiqab . Bauŋ juwaŋ na kaja ugeugeinjreqnub dego kere gisaŋ anjam maro tamo naŋgi di nuŋgo ambleq aisib Qotei aqa tamo uŋgasari naŋgi ugeugeinjroqnqab .
53001004	Faith	Utru deqa iga qure kalilq di laqnsimqa tamo uŋgasari Qotei louqa koroeqnub qaji naŋgi niŋgi qa sainjroqnsim nuŋgo ñam soqteqnum . Kumbra uge kalil jeu tamo naŋgi na niŋgi eŋgeqnub qaji deqa ti gulube kalil niŋgi qa branteqnu qaji deqa ti iga na naŋgi sainjroqnsim endegsi minjreqnum , “ Tesalonaika Kristen naŋgi Yesus qa naŋgo areqalo tulaŋ siŋgilatoqnsib deqa naŋgi gulube ti jaqatiŋ ti kalil di qoboiyoqnsib siŋgila na tigelejunub . ”
62004012	Faith	Tamo bei a nami Qotei aqa ulatamu unosaioqnej . Ariya iga na Kristen tamo uŋgasari naŋgi qalaqalainjrqom di Qotei a gagoq di beteresoqnimqa aqa qalaqalaiyo kumbra di gago are miligiq di tulaŋ kobaoqnsim siŋgilaoqnqas .
48001001	Description	E Pol . Yesus Kristus na e qariŋbej deqa e aqa anjam mare mare laqnum . Mandam tamo bei na e qariŋbosai . Tamo bei na e wau ebosai dego . Yesus Kristus naŋgi Abu Qotei agi Kristus subq na tigeltej qaji wo naŋgi aiyel na e wau ebeb .
58012003	Recommendation	Niŋgi geregere are qaliye . Une tamo naŋgi Yesus qa tulaŋ ugeoqnsib a jeutoqneb . Ariya a deqa ulaosai . A siŋgila na tigelesoqnej . Niŋgi deqa are qaloqnsib gulube nuŋgoq boqnimqa siŋgila na tigelesoqniye . Niŋgi ulaosib asgiŋgaiq .
45006005	Faith	Kristus a moiej deqa iga a beteryosim a ti moiobulem . Ariya a olo subq na tigelej dego kere iga kamba dego a beteryosim olo subq na tigelqom .
45015010	Recommendation	Anjam bei dego unu , “ O sawa bei bei qaji tamo uŋgasari , niŋgi ti Qotei aqa segi tamo uŋgasari kalil naŋgi ti koba na areboleboleiŋgim soqniye . ”
54004001	Sin	Qotei aqa Mondor a anjam endegsi babtej . Mondoŋ diŋo bati jojomoqnimqa tamo qudei naŋgi Kristus qa naŋgo areqalo siŋgilatqa uratqab . Di kiyaqa ? Naŋgi gisaŋ mondor ti mondor uge uge ti naŋgo anjam qusib dauryqab deqa .
56003001	Recommendation	O Taitus , ni na tamo uŋgasari naŋgi anjam endegsim minjroqne , “ Mandor kokba ti sawa taqato qaji tamo kokba ti naŋgo sorgomq di niŋgi geregere sosibqa naŋgo anjam dauryoqniye . Osib gaigai wau bole yqajqa are qaloqniye .
61003005	Sin	O was qu , meqe meqem tamo naŋgi are bole ti sosai deqa naŋgi bosib anjam degsib merŋgoqnqab . Nami Qotei a anjam marnaqa laŋ brantej . A olo anjam marnaqa mandam a ya ambleq di brantej .
60003018	Grace	Niŋgi Kristus qa are qaloqniye . Kristus a tamo tiŋtiŋo . Ariya a na tamo uŋgasari uge uge naŋgo sawa osiq naŋgo une qa osiq moiej . A na niŋgi joqsim Qotei aqaq oqwajqa deqa osiq niŋgi qa moiej . A bati qujai qa moiej deqa a olo moiqa keresai . A tamo bulyosiqa mandamq endi soqnej . Sonaqa jeu tamo naŋgi na a qalnab moiej . Ariya a olo subq na tigelosiqa a mondor ti soqnej .
61002021	Sin	Naŋgi nami kumbra bole qa gam di qaliesai qamu di kere . Ariya naŋgi gam di qalieosib Qotei aqa dal anjam osib olo bunuqna naŋgi qoreiyeb .
53003006	Recommendation	Ariya was qu , gago Tamo Koba Yesus Kristus aqa ñam na iga anjam bei niŋgi endegsi merŋgwom . Was qudei naŋgi gago anjam iga nami niŋgi merŋgoqnem qaji di dauryqa uratosib wauqajqa asginjreqnu . Deqa niŋgi na was naŋgi di qoreinjrsib isaq giliye . Niŋgi naŋgi koba na saib .
45005012	Sin	Iga qalie , tamo qujai Adam a une atej . Aqa une dena aqa leŋ kalil naŋgi dego une eleŋeb . Adam a une ti deqa a moiej . Aqa leŋ naŋgi dego aqa une osib kalil moreŋeb .
58011033	Faith	Naŋgi Qotei qa naŋgo areqalo siŋgilatoqneb deqa naŋgi mandor kokba naŋgi ti qotoqnsib siŋgilaoqneb . Osib kumbra bole bole yoqneb . Iŋgi iŋgi Qotei na nami naŋgi enjrqa minjrej qaji di naŋgi eleŋoqneb . Laion naŋgi bosib naŋgi ñumsib uyqa laqnab naŋgi na naŋgo medabu getentetnjroqnsib naŋgi jaraioqneb .
47004009	Faith	Gago jeu tamo naŋgi na iga gulube egeqnub . Ariya Qotei a deqa iga uratgosaieqnu . Naŋgi na iga lugoqnsib ŋeiotgeqnub . Ariya Qotei na olo iga aqaryaigeqnu deqa naŋgi iga torei ugeugeigosaieqnub .
59004004	Sin	Uŋa bei na aqa gumbuluŋ uratosiq olo tamo bei ombla sambala kumbra yeqnub dego kere niŋgi Qotei uratobuloqnsib kumbra uge uge yeqnub . Niŋgi quiye . Tamo bei a mandam qa kumbra qa tulaŋ areboleboleiyqas di a olo Qotei jeutqas . Niŋgi di qaliesai kio ? Deqa tamo bei na mandam qa kumbra kadoiyqas di a Qotei ti jeu sqas .
44016006	Description	Bati bei Pol na Sailas na Timoti na naŋgi qalub walwelosib Frigia sawa ti Galesia sawa ti dia Qotei aqa anjam mare mare giloqneb . Naŋgi nami Esia sawaq dia Yesus aqa anjam marqa laqnabqa Qotei aqa Mondor na naŋgi saidnjrej .
45010006	Faith	Ariya tamo naŋgi Kristus qa naŋgo areqalo siŋgilateqnub qaji naŋgi Qotei na tamo bole une saiqoji qa minjrqas . Deqa Moses a naŋgi qa osiq anjam endegsi neŋgreŋyej , “ Niŋgi nuŋgo segi are miligiq na endegsib maraib , ‘ Yai a laŋ qureq oqwas ? ’ ” Niŋgi degsib marqab di niŋgi Kristus osib mandamq osi bqab . Di keresai .
66016002	Violence	Onaqa laŋ aŋgro matu a gilsiqa aqa tabir namo bilentonaqa mandamq aiej . Mandamq ainaqa tamo naŋgi wagme juwaŋ aqa toqor osib aqa sulum biŋiyoqneb qaji naŋgo jejamuq di yu siŋgila kokba tulaŋ uge bumbraŋyeleŋeb .
66005008	Description	Buk di yaiyonaqa wagme ŋambile so qaji qolqe naŋgi ti gate kokba 24 naŋgi ti bosib Kaja Du aqa areq di siŋga puluteb . Naŋgi kalil segi segi gombiŋ ti tabir gol na gereiyo qaji ti ojeleŋesoqneb . Tabirq dena qurem oqoqnsiqa Abu aqa ulatamuq di branteqnu . Qurem di quleq bole . Qurem di aqa utru agiende . Qotei aqa segi tamo uŋgasari naŋgo pailyo qurem bul oqoqnsiqa aqa ulatamuq di branteqnu .
62005001	Faith	Yesus a segi Kristus . Tamo kalil degsib maroqnsib Yesus qa naŋgo areqalo siŋgilateqnub qaji naŋgi Qotei aqa aŋgro tiŋtiŋ unub . Tamo kalil Abu Qotei qalaqalaiyeqnub qaji naŋgi na aqa aŋgro naŋgi dego qalaqalainjreqnub .
48005026	Recommendation	Iga gago segi ñam laŋa soqtqasai . Iga Kristen tamo qudei naŋgo are ugetetnjroqnsim qotoqnqasai . Iga gago was iŋgi koba ti unub qaji naŋgi qa are ugeigwasai dego .
54005001	Recommendation	Ni na tamo qeli naŋgi ŋiriŋtnjroqnaim . Ni lawo na naŋgi tingitnjroqne . Ni naŋgi tingitnjrqa osimqa naŋgi ino abu bul lawo na tingitnjroqne . Aŋgro meli naŋgi ti aŋgro wala naŋgi ti dego lawo na tingitnjroqne . Ni naŋgi tingitnjrqa osimqa naŋgi ino was bul lawo na tingitnjroqne .
60002012	Recommendation	Bini niŋgi sawa bei bei qaji tamo naŋgo ambleq di sosib deqa niŋgi naŋgo ŋamgalaq dia kumbra bole bole dauryoqniye . Yimqa mondoŋ tamo uŋgasari peginjrqa batiamqa naŋgi nuŋgo kumbra bole di unsibqa naŋgo yomu anjam niŋgi qa maroqneb qaji di uratosib Qotei aqa ñam soqtoqnqab .
50003006	Sin	Osimqa e Qotei aqa wau ojqajqa tulaŋ siŋgilaoqnem . Deqa e na Kristen tamo uŋgasari naŋgi ugeugeinjroqnem . E dal anjam kalil dauryekritem deqa tamo kalil naŋgi e nuboqnsib ijo une bei babtosaioqneb .
43004052	Description	Onaqa a na nenemnjrej , “ Seŋ bati gembub a boleqo ? ” Onaqa minjeb , “ Ya qanam seŋ bosiq iŋgi uyo bati tiŋynaqa aqa jejamu kaŋkaŋ koboonaqa a boleej . ”
43019031	Violence	Ariya Juda naŋgo yori bati koba brantqa laqnej deqa yori bati aqa iŋgi iŋgi kalil gereiysib atnab soqnej . Nebe yori bati kobaquja . Deqa Juda naŋgi mareb , “ Iga yori bati qa tamo naŋgi ŋamburbasq di uratnjrim sqasai . ” Osib Pailat aqa areq bosib minjeb , “ Ni na ino qaja tamo naŋgi minjrimqa gilsib tamo ŋamburbasq di gaiŋejunub qaji naŋgo siŋga gentetnjribqa urur moreŋabqa osib subq atqab . ”
43019012	Description	Yesus a na Pailat degsi minjnaqa qusiqa olo oqedosiqa Juda tamo kokba naŋgi minjrej , “ Uŋgum . E Yesus uratit gilqas . ” A na naŋgi degsi minjreqnaqa naŋgi na olo tulaŋ saidoqnsib murqumyoqnsib minjoqneb , “ Ni Yesus uratim gilaiq . Ni a uratqam di ni mandor koba Sisar aqa wau tamo bolesai . Yesus a marqo , ‘ E segi mandor koba . ’ A degsi marqo deqa a na Sisar jeu atqo . ”
43014001	Faith	Osiqa Yesus a na aqa aŋgro kalil naŋgi olo endegsi minjrej , “ Niŋgi are gulubeiŋgaiq . Niŋgi Qotei qa nuŋgo areqalo siŋgilateqnub . Ariya niŋgi e qa dego nuŋgo areqalo siŋgilatoqniye .
50001028	Faith	E endegsi qalieqai . Niŋgi nuŋgo jeu tamo naŋgi qa ulaosaieqnub . Niŋgi siŋgila na Yesus aqa wau ojeqnub . Nuŋgo jeu tamo naŋgi nuŋgo kumbra di unsibqa naŋgi endegsib qalieqab , “ Bole , iga padalqom . ” Ariya niŋgi padalqasai . Qotei na niŋgi olo eleŋam niŋgi so bole gaigai sqab .
43015016	Grace	“ Niŋgi na e giltbosai . E na niŋgi ijo segi qa osim giltŋgem . Osim niŋgi wau eŋgem . Yimqa niŋgi gilsib gei koba ateleŋoqnibqa nuŋgo gei bole gaigai sqas . Deqa niŋgi ijo ñam na iŋgi bei qa ijo Abu pailyqab di a na eŋgwas .
58011004	Faith	Abel a nami Qotei qa aqa areqalo siŋgilatej deqa a iŋgi iŋgi osiq Qotei atraiyej . Onaqa Qotei a Abel aqa iŋgi deqa tulaŋ arearetej . Abel aqa aube Kein a dego iŋgi iŋgi osiq Qotei atraiyej . Ariya Qotei a Kein aqa atraiyo iŋgi qa arearetosai . Abel a Qotei qa aqa areqalo siŋgilatej utru deqa Qotei a Abel aqa atraiyo iŋgi iŋgi qa arearetej . Kumbra dena iga osorgwo , Qotei na Abel a tamo bole une saiqoji qa minjej . Abel a nami moiej ariya a Qotei qa aqa areqalo siŋgilatej deqa bini a Qotei aqa anjam palontosiq iga mergobuleqnu .
46004001	Recommendation	O was qu , aqo Apolos wo Kristus aqa wau tamo . Iga Qotei aqa uli anjam taqatejunum . Niŋgi iga qa degsib are qaliye .
66006013	Description	Onaqa bongar naŋgi laŋ goge dena ululoŋosib mandamq aieb . Jagwa koba bosiqa qura qunjimyeqnaqa gei qoqi ululoŋosib mandamq aieqnub dego kere .
46010014	Recommendation	Deqa ijo was bole , niŋgi qotei gisaŋ naŋgi atsib naŋgi qa louoqnaib . Niŋgi naŋgi torei uratnjrsib isaq giliye .
45012021	Recommendation	O was qu , e niŋgi segi segi endegsi merŋgwai . Kumbra uge bei na ni ojqa laqnim ni segi siŋgilaosim kumbra bole dauryosim dena ni kumbra uge buŋyosim gotraŋyqam .
55002014	Recommendation	O Timoti , ni na gaigai tamo uŋgasari naŋgo areqalo tigeltetnjroqnimqa naŋgi anjam deqa are qaloqnqab . Ni Qotei aqa ŋamgalaq di naŋgi endegsi minjroqne , “ Niŋgi anjam kiñilala qudei qa laŋa laŋa ŋiriŋoqnsib ñam qudei qa anjam na qotoqnaib . Nuŋgo anjam dena tamo naŋgi aqaryainjrqa keresai . Anjam di tamo naŋgi quoqnsib dena naŋgo areqalo ugetetnjreqnu . ” O Timoti , ni na naŋgi degsi minjroqne .
59004008	Recommendation	Niŋgi Qotei jojomyoqnibqa a kamba dego niŋgi jojomŋgoqnqas . O une tamo , niŋgi quiye . Tamo naŋgi naŋgo baŋ yansoqnsib jiga koboteqnub dego kere niŋgi nuŋgo are miligi gereiyoqnsib bulyoqniye . Niŋgi qudei areqalo aiye aiyelteqnub . Deqa niŋgi nuŋgo areqalo uge di olo uratoqnsib nuŋgo are miligi yansoqniye .
59002009	Sin	Ariya niŋgi na tamo qudei naŋgi kumbra bole enjroqnsib olo tamo qudei naŋgi qoreinjreqnub di niŋgi une ateqnub . Deqa dal anjam dena niŋgi endegsi merŋgwas , “ Niŋgi dal anjam gotraŋyonub . ”
52004007	Grace	Qotei a na iga kumbra jigat yqajqa deqa metgosai . Iga gago segi jejamu osim Qotei yekritosim aqa segi kumbra boleq di sosim dauryqajqa deqa metgej .
45001018	Sin	Iga qalie , Qotei a laŋ goge di sosiqa aqa minjiŋ boleq ateqnu . A na tamo uŋgasari a qoreiyoqnsib kumbra uge uge yeqnub qaji naŋgi awai uge enjreqnu . Naŋgo kumbra uge dena naŋgi Qotei aqa anjam bole olo tenteqnub .
62004007	Faith	O ijo kadoi bole , Qotei a qalaqalaiyo kumbra qa utru . Deqa iga gago Kristen was naŋgi qalaqalainjroqnqom . Tamo a qalaqalaiyo kumbra dauryqas di a Qotei aqa aŋgro tiŋtiŋ sqas . Osim a Qotei qa bole qalieqas .
62002009	Sin	Tamo bei a marqas , “ E suwaŋoq di unum . ” A degsi marsimqa ariya a olo Kristen was bei qa are ugeiyqo . Di a suwaŋoq di sosai . A ambruq di unu .
60004014	Grace	Niŋgi Kristus aqa ñam ojejunub deqa jeu tamo naŋgi na niŋgi misiliŋgwab di uŋgum . Niŋgi deqa areboleboleiŋgem . Di kiyaqa ? Niŋgi qalie , Qotei aqa Mondor ñam koba ti siŋgila ti unu qaji a na niŋgi beterŋgejunu deqa .
44021019	Grace	
43008046	Sin	E une yonum niŋgi degsib are qaleqnub e ? Niŋgi degsib are qalqab di niŋgi ijo une babtiye . Ariya e anjam bole marqai di niŋgi kiyaqa ijo anjam nuŋgo areqaloq di siŋgilatosaieqnub ?
58010017	Grace	Osiqa olo anjam bei dego totoryosiq endegsi mareqnu , “ E naŋgo une kobotetnjrqai . Deqa bunuqna e naŋgo une qa olo are qalqasai . ”
46001005	Grace	E Qotei biŋiyeqnum . Di kiyaqa ? Kristus aqa anjam iga nami niŋgi merŋgoqnem qaji di nuŋgo are miligiq di siŋgila na waueqnu deqa . Niŋgi Kristus beteryejunub deqa Qotei na niŋgi kumbra bole kalil yoqnqajqa tulaŋ keretŋgej . Nuŋgo anjam maro qa ti nuŋgo powo qa ti kalil Qotei na niŋgi tulaŋ keretŋgej .
45015030	Recommendation	O was qu , niŋgi gago Tamo Koba Yesus Kristus a qa ti qalaqalaiyo kumbra Qotei aqa Mondor na iga osorgeqnu qaji deqa ti are qalsibqa e ombla na Qotei pailyqajqa waukobaoqniye . Osib niŋgi e qa dego Qotei pailyoqniye .
43007020	Violence	Onaqa tamo uŋgasari naŋgi na kamba Yesus minjeb , “ Mondor uge inoq di unu . Yai naŋgi na ni lumsib moiotmqa mareqnub ? ”
45003025	Grace	Agi Qotei a endegsi are qalej . A na Yesus qariŋyim a bosim moiim aqa leŋ aisim tamo uŋgasari kalil a qa naŋgo areqalo siŋgilateqnub qaji naŋgo une taqal waiysim aqa minjiŋ kobotqas . Kumbra dena a na iga tamo bole une saiqoji qa mergej . Aqa kumbra di a na iga osorgej . Nami Qotei a tamo naŋgi are bulyqajqa deqa marsiq naŋgi qa tariŋoqnsiqa naŋgo une qa urur kambatnjrosaioqnej .
43018018	Description	Tal qalaq dia atra tamo gate aqa kaŋgal tamo naŋgi ti aqa tal taqato tamo ti naŋgi yornjrnaqa ŋam tuŋguyosib ŋamyuo areq di tigelesosib ŋam yoroqneb . Onaqa Pita a dego bosiq naŋgi koba na tigelesosib ŋam yoroqnej .
49006011	Recommendation	Osib qoto qa iŋgi iŋgi Qotei na iga egeqnu qaji di jigeleŋosib siŋgila na tigelosib Satan aqa gisaŋ anjam ti aqa uli kumbra ti gotraŋyoqnsib qotoqniye .
43013037	Faith	Onaqa Pita na olo Yesus nenemyej , “ O Tamo Koba , kiyaqa e bini ni daurmqa keresai ? Ni marimqa e ni qa ijo ŋambile uratosiy moiqai . ”
50004007	Faith	Niŋgi degyibqa Qotei aqa lawo kumbra na nuŋgo are miligi ti nuŋgo areqalo ti taqatetŋgimqa niŋgi geregere lawo na sqab . Kumbra dena niŋgi Kristus Yesus beteryesqab . Qotei aqa kumbra di tulaŋ bolequja . Deqa kumbra di aqa utru iga torei dauryosim itqa keresai .
59003009	Faith	Gago kumbra agiende . Iga gago medabu na gago Tamo Koba Abu Qotei aqa ñam soqtoqnsim olo puluoqnsim medabu qujai dena tamo uŋgasari naŋgi misiliŋnjreqnum . Tamo uŋgasari naŋgi di Qotei na gereinjrsiqa aqa segi so boleq di atej .
46005010	Sin	Ariya niŋgi tamo naŋgi Yesus qaliesai qaji naŋgi koba na laqnaib e degsi niŋgi merŋgosai . Niŋgi naŋgi koba na laqnqa kere . Tamo naŋgi sambala kumbra yeqnub qaji ti mandam qa ñoro qa maulnjreqnu qaji naŋgi ti gisaŋ na tamo naŋgo silali yainjreqnub qaji naŋgi ti gisaŋ qotei qa loueqnub qaji naŋgi ti niŋgi naŋgi koba na laqajqa e deqa niŋgi saidŋgosai . Niŋgi naŋgi koba na laqasai di niŋgi torei mandam uratqab . Di keresai .
44026009	Sin	“ Bole , e segi nami Yesus Nasaret qaji aqa ñam ugeugeiyoqnsim jeutsi laqnem .
61002014	Sin	Naŋgi gaigai uŋa qa mamaulnjreqnu deqa naŋgi sambala kumbra yqajqa are qaleqnub . Naŋgi une yoqnqajqa tulaŋ arearetnjreqnaqa olo uratosaieqnub . Naŋgi na tamo qudei areqalo aiye aiyelteqnub qaji naŋgi walawalainjreqnabqa naŋgi daurnjroqnsib une yeqnub . Tamo naŋgi di tamo qudei naŋgo iŋgi iŋgi qa mamaulnjreqnu . Kumbra di naŋgi qalie bole . Deqa Qotei na naŋgi torei padaltnjrqas .
43010012	Description	Tamo laŋaj bei a silali qa segi wauqa osimqa a kaja naŋgi geregere taqatnjrqasai . Tamo di a kaja naŋgo mandor bolesai . Kaja naŋgi di aqa sai . Deqa bauŋ juwaŋ bamqa unsim kaja naŋgi uratnjrsim a ulaŋqas . Amqa bauŋ juwaŋ na kaja qudei ñumim kalil segisegiosib jaraiqab .
59001019	Recommendation	O ijo was bole , niŋgi ijo anjam endi geregere qalieosib soqniye . Niŋgi anjam bei marqa osib urur medabu waqtaib . Mati didaboqniye . Urur minjiŋ oqaiq .
46009014	Recommendation	Dego kere Tamo Koba Yesus a endegsi marej , “ Tamo naŋgi Qotei aqa anjam bole mareqnub qaji naŋgi dena awai oqnsib naŋgo segi iŋgi awaiyoqnsib uyoqnqab . ”
43012046	Grace	E puloŋ bulosim mandamq aiem . Deqa tamo uŋgasari kalil e qa naŋgo areqalo siŋgilatqab qaji naŋgi ambruq di sqasai .
43005014	Description	Onaqa nebeonaq Yesus a atra tal miligiq gilsiqa tamo a na boletej qaji a di sonaqa itosiqa minjej , “ Ni que . E ni boletmonum . Deqa ni olo une bei ataim . Gulube kobaquja bei ino jejamuq di olo branto uge . ”
46016014	Recommendation	Osib niŋgi na tamo kalil naŋgi ti Qotei a ti qalaqalainjroqniye . Niŋgi kumbra bei yqa oqnsib mati qalaqalaiyo kumbra na yoqniye .
43014015	Recommendation	Osiqa Yesus a olo anjam endegsi minjrej , “ Niŋgi e qalaqalaibo degosib ijo anjam dauryoqniye .
58012025	Recommendation	O was qu , niŋgi geregere ŋam atiye . Qotei na niŋgi anjam merŋgoqnimqa niŋgi aqa anjam quqwa urato uge . Qotei a nami mandamq endi sosiqa Israel naŋgi anjam siŋgila na minjreqnaqa naŋgi quqwa uratoqneb . Deqa Qotei na naŋgi awai uge enjrej . Awai uge di naŋgi uratnjrqa keresai . Ariya bini Qotei a laŋ goge di sosiqa iga dego anjam siŋgila na mergeqnu . Deqa iga a qoreiyqom di a na iga awai tulaŋ ugedamu egwas . Awai uge di iga uratgwa keresai .
48004008	Sin	Nami niŋgi Qotei qalieosaisosib bati deqa niŋgi gisaŋ qotei naŋgo kaŋgal tamo bul soqneb .
44003026	Grace	Osiqa bunuqna aqa wau tamo Yesus osiqa qariŋyonaq namoqna nuŋgoq aiej . Yesus a nuŋgoq aisim niŋgi kalil aqaryaiŋgimqa niŋgi nuŋgo kumbra uge kalil uratqajqa deqa are qalsiq Yesus qariŋyonaq nuŋgoq aiej . ”
44010039	Violence	Yesus a Juda naŋgo sawa ti Jerusalem qure ti dia maŋwa gargekoba yeqnaqa iga gago ŋamdamu na unoqnem . Iga deqa bini saosim laqnum . Onaqa jeu tamo naŋgi na Yesus osib ŋamburbasq di qalsib moioteb .
46001010	Recommendation	Ariya was qu , e gago Tamo Koba Yesus Kristus aqa ñam na niŋgi siŋgila na endegsi merŋgwai . Niŋgi kalil areqalo qujaitosib anjam qujai maroqniye . Niŋgi anjam bei bei qa ŋiriŋosib pupoaib . Niŋgi areqalo qujai ti sosib koba na geregere soqniye .
51001021	Sin	Nami niŋgi Kristus qa isaq di soqneb . Niŋgi nuŋgo segi areqalo na laqnsib Qotei ti jeu sosib kumbra uge uge yoqneb .
55002022	Recommendation	Deqa areqalo uge uge kalil aŋgro wala naŋgo are miligiq dena branteqnu qaji di ni na qoreiye . Osim ni kumbra tiŋtiŋ yqajqa wauoqnsim Qotei qa ino areqalo siŋgilatoqnsim tamo kalil naŋgi qalaqalainjroqnsim are lawo na soqne . Ni ti tamo kalil are bole na Tamo Koba Qotei qa louoqnsib aqa ñam na pailyeqnub qaji naŋgi ti kumbra di yoqniye .
51003001	Faith	O was qu , Qotei a niŋgi Kristus koba na subq na tigeltŋgej . Deqa niŋgi laŋ goge qaji iŋgi iŋgi oqajqa deqa wauoqniye . Kristus agi laŋ goge oqsiq Qotei aqa baŋ woq di awejunu .
66008007	Violence	Onaqa laŋ aŋgro namba 1 a namo aqa gul anjamej . Gul anjamonaqa ais awa bul ŋamyuo ti leŋ ti turtosib mandamq aieb . Aisib ŋamtaŋ ti ñiŋ ti mandam taqal qujaiq di so qaji di kalil yuekriteb . Mandam taqal aiyel uratonab soqnej .
66011017	Faith	Osib endegsib pailyoqneb , “ O Tamo Koba , ni segi qujai Qotei bole . Ni siŋgila koba . Siŋgila kalil inoq di unu . Ni bini unum . Ni nami soqnem . Ni na ino siŋgila osim agi ni Mandor Kobaonum . Deqa iga ni biŋimeqnum .
43004010	Grace	Onaqa Yesus na uŋa di minjej , “ Ni iŋgi Qotei na laŋa emqajqa di qalieosim qamu tamo ni na ya tigsim anaiyqajqa mermqo qaji a qa poimqo qamu ni na e merbimqa ŋambile gaigai sqajqa ya di anaimonum qamu . ”
51003004	Grace	Kristus a segi nuŋgo ŋambile qa utru . Mondoŋ a laŋ goge dena boleq dimqa niŋgi dego a koba na Qotei aqa riaŋ ti wala ti boleq dqab .
43020031	Faith	Niŋgi ijo anjam endi sisiyosib Yesus qa nuŋgo areqalo siŋgilatosib a bole Kristus Qotei aqa Ŋiri degsi poiŋgwajqa deqa e na anjam endi neŋgreŋyonum . Yimqa niŋgi Yesus aqa ñam na ŋambile gaigai sqab .
62004006	Faith	Ariya iga Qotei aqa tamo . Deqa tamo naŋgi Qotei qa qalieonub qaji naŋgi gago anjam queqnub . Ariya tamo naŋgi Qotei qa qaliesai qaji naŋgi gago anjam quosaieqnub . Kumbra dena iga anjam bole qa Mondor ti gisaŋ mondor ti qalieonum .
65001012	Description	Bati gaigai niŋgi nuŋgo iŋgi goioq di awooqnsib Qotei aqa qalaqalaiyo kumbra dauryeqnab tamo uge naŋgi di uli na boqnsib nuŋgo ambleq di kumbra tulaŋ jigat yeqnub . Naŋgi kumbra di yqajqa jemainjrosaieqnu . Naŋgi naŋgo segi jejamu qa are qaleqnub . Jagwa na awa puyeqnaqa urur koboeqnu dego kere tamo naŋgi di kumbra bole bei babtosaieqnub . Qura geitqa batieqnaqa a geitosaieqnu dego kere tamo uge naŋgi di kumbra bole bei babtosaieqnub . Iga ŋamtaŋ moio otoroqnsim taqal breinjreqnum dego kere tamo naŋgi di Qotei na osim sawa ugeq breinjrqas . Deqa mondoŋ naŋgi moiougetosib torei padalqab .
44005015	Description	Deqa naŋgi na tamo uŋgasari ma ti soqneb qaji naŋgi saperaq di ŋeiotnjroqnsib qoboinjrsib boqnsib gam qalaq di ateleŋoqneb . Pita a gam na walwelosim giloqnimqa aqa seŋ qunuŋ na naŋgi waburtnjroqnimqa naŋgo ma kobooqnqajqa deqa are qalsibqa gam qalaq di ateleŋoqneb .
49006016	Faith	Niŋgi qoto qa iŋgi iŋgi kalil di jigekritosib ariya Kristus qa dego nuŋgo areqalo siŋgilatosib soqniye . Nuŋgo areqalo di dumu bul osib tigeloiye . Yimqa tamo uge Satan a na qaja ti ŋamyuo ti niŋgi qa waiyoqnimqa nuŋgo dumu dena niŋgi na qaja ti ŋamyuo ti di gotraŋyoqnqab .
51003023	Recommendation	Wau kalil niŋgi yeqnub qaji di niŋgi siŋgila na yoqniye . Niŋgi mandam tamo naŋgi qa wauosaieqnub . Niŋgi Tamo Koba Yesus qa waueqnub .
58012016	Recommendation	Niŋgi na tamo naŋgi saidnjribqa naŋgi sambala kumbra yaib . Osib tamo naŋgi Qotei qoreiyqajqa dego saidnjriye . Agi nami Iso na Qotei qoreiyosiqa a aŋgro matu soqnej deqa are qalosaiosiq iŋgi bole kalil aqa abu na nami a yqajqa minjej qaji di bati qujai qa qariŋyosiq dena iŋgi awaiyosiq uyej .
43018040	Sin	Onaqa Juda tamo kokba naŋgi olo tulaŋ siŋgila na saidosib minjeb , “ Ni Yesus uratim oqedaiq . Tonto tamo Barabas uratim oqedem . ” Barabas a leŋ ojo tamo bei .
55003004	Sin	Naŋgi naŋgo segi kadoi naŋgi ugeugeinjroqnqab . Osib naŋgo segi areqalo nanari urur dauryoqnsib naŋgo segi ñam soqtoqnsib mandam qa iŋgi iŋgi qa tulaŋ areboleboleinjroqnqas . Naŋgi Qotei qa arearetnjroqnqasai .
50002009	Grace	Onaqa Qotei na aqa ñam olo soqtetosiqa laŋ qureq osi oqej . Od , Qotei na a ñam tulaŋ kobaquja yej . Deqa bini aqa ñam dena ñam kalil tulaŋ buŋnjrejunu .
61001016	Description	Iga nami gago Tamo Koba Yesus Kristus aqa siŋgila qa ti aqa bqajqa bati qa ti niŋgi merŋgeqnam niŋgi quoqneb . Ariya iga Kristus aqa anjam di merŋgoqnsim bati deqa iga mandam tamo naŋgo sa anjam dauryosaioqnem . Iga gago segi ŋamdamu na Yesus aqa riaŋ ti aqa siŋgila ti unsim deqa niŋgi merŋgoqnem .
61003016	Sin	Pol a diŋo bati qa anjam di gaigai neŋgreŋyoqnej . Bole , aqa anjam qudei aqa damu iga poigwajqa wau koba . Deqa nanari tamo naŋgi Kristus qa naŋgo areqalo siŋgilaboletosai qaji naŋgi Pol aqa anjam di bulbulyoqnsibqa ugeugeiyeqnub . Osib Qotei aqa anjam kalil neŋgreŋq di unu qaji di dego degsib ugeugeiyeqnub . Deqa mondoŋ tamo naŋgi di tulaŋ padalougetqab .
44014014	Description	Onaqa Yesus aqa anjam maro tamo aiyel Barnabas wo Pol wo naŋgi di qusibqa are tulaŋ gulubeinjrnaqa naŋgo segi gara bumbraŋyosib gurgur ti tamo uŋgasari naŋgo ambleq aisib tulaŋ koba leleŋosib minjreb ,
45015008	Faith	E endegsi marqai . Kristus a Juda naŋgi aqaryainjrqa oqnsiq wauoqnej . Qotei aqa anjam a bole di naŋgi qalieqajqa deqa osiq wauoqnej . Anjam Qotei na nami Juda naŋgo moma utru naŋgi minjroqnej qaji di siŋgilatqajqa deqa ti Kristus a wauoqnej .
59001026	Sin	Tamo bei a endegsi are qalqas , “ E gaigai Qotei qa loueqnum . Deqa e Kristen tamo bole . ” Ariya tamo di a aqa segi medabu geregere taqatosaieqnu . Aqa kumbra dena a na aqa segi jejamu gisaŋyeqnu . Deqa a Qotei qa loueqnu di a laŋa loueqnu .
43015020	Recommendation	E nami merŋgonum , kaŋgal tamo na aqa tamo koba buŋyqa keresai . Niŋgi ijo anjam deqa geregere are qaliye . Jeu tamo naŋgi na e ugeugeibeqnub dego kere niŋgi dego ugeugeiŋgoqnqab . Naŋgi ijo anjam dauryoqneb qamu naŋgi nuŋgo anjam dego dauryonub qamu .
43008031	Faith	Ariya Yesus a na Juda naŋgi a qa naŋgo areqalo siŋgilateb qaji naŋgi endegsi minjrej , “ Niŋgi ijo anjam siŋgila na ojqab di niŋgi ijo aŋgro tiŋtiŋ sqab .
44007011	Description	“ Bunuqna Isip sawa ti Kenan sawa ti mam koba osib deqa naŋgi gulube koba iteb . Onaqa gago moma naŋgi dego iŋgi saiinjrej .
63001004	Faith	Ino aŋgro qudei naŋgi anjam bole dauryeqnub e di qusim deqa e tulaŋ areboleboleibqo . Agi Abu Qotei a nami iga aqa anjam dauryqa mergej .
54005008	Faith	Ariya ni que . Tamo bei na aqa segi leŋ naŋgi ti aqa tal qujai naŋgi ti geregereinjrqasai di a kumbra tulaŋ ugedamu yqo . A Yesus qa aqa areqalo siŋgilatqa uratobulqo . Ni une . Tamo naŋgi Qotei qaliesai qaji naŋgi kumbra uge deqaji yosaieqnub .
58010022	Faith	A na aqa segi leŋ bilentonaqa gago are miligiq aiej . A gago kumbra uge kalil qa are qalsiqa gago une kobotetgej . Deqa iga qalieonum , iga Qotei aqa ŋamgalaq di une saiqoji unum . A gago jejamu ya na yansetgej deqa kumbra gisaŋ kalil gago are miligiq di unu qaji di iga taqal waiyqom . Osim Qotei qa gago areqalo siŋgilatosim aqa areq giloqnqom . Utru deqa Yesus a na aqa segi leŋ bilentonaqa gago are miligiq aiej .
48001023	Description	Naŋgi e qa anjam segi endegsi quoqneb , “ Pol a nami iga Kristen tamo uŋgasari padaltgwa laqnej . Ariya bini anjam a nami ugeugeiyqa wauoqnej qaji di a olo palontoqnsiq laqnu . ”
44027034	Recommendation	Deqa e siŋgila na endegsi merŋgwai , niŋgi iŋgi uysib dena niŋgi siŋgilaqab . Osib niŋgi kalil bole sqab . Bei padalqasai . ”
66002003	Faith	Ni ijo ñam ojejunum deqa tamo qudei naŋgi na ni numoqnsib ugeugei-meqnub . Ariya e qalieonum , ni siŋgila na tigeloqnsimqa gulube di qoboiyeqnum . Ni asgimosaieqnu .
56002002	Recommendation	Osim tamo qeli naŋgi anjam endegsim minjroqne , “ Niŋgi ya uysib nanarioqnaib . Nuŋgo kumbra geregere taqatoqnsib kumbra bole yqajqa are qaloqnsib areqalo bole dauryoqniye . Osib Qotei aqa anjam bole geregere qalieosib tamo uŋgasari naŋgi qalaqalainjroqniye . Osib gulube kalil qoboiyosib siŋgila na tigelesoqniye . ” O Taitus , ni na tamo qeli naŋgi anjam degsim minjroqne .
44017030	Recommendation	“ Nami tamo naŋgi nanari soqneb . Naŋgi Qotei qaliesai . Deqa naŋgi qotei gisa gisaŋ naŋgo sulum gereinjroqnsib biŋinjroqneb . Bati di Qotei a naŋgo kumbra di unsiqa unosaibulosiqa naŋgi kambatnjrosaioqnej . Ariya bini Qotei na tamo uŋgasari kalil sawa sawa kalilq di unub qaji naŋgi endegsi minjreqnu , ‘ Niŋgi are bulyosib kumbra uge uge di uratiye . ’
43019025	Description	Yesus aqa ai wo aqa ani yala wo ŋamburbas utruq di tigelesoqneb . Maria Makdala qaji wo Klopas aqa ŋauqali Maria wo naŋgi aiyel dego bosib koba na tigelesoqneb .
66019013	Description	A gara olekoba dena kabuosiqa gara di leŋq di tuqtej . Aqa ñam endegsib mareqnub , “ Qotei aqa Anjam . ”
46008009	Recommendation	Ariya niŋgi geregere are qaliye . Niŋgi qalie , niŋgi iŋgi bei uyqa are soqnim niŋgi uyiye . Di une sai . Ariya niŋgi iŋgi uyibqa tamo naŋgi powo bole osai qaji naŋgi niŋgi nuŋgsib dena uloŋosib uneq aiqab di niŋgi olo iŋgi di uyaib .
44013034	Grace	Onaqa bunuqna Yesus a moinaqa Qotei na olo subq na tigeltej . Deqa Yesus a olo moiqasai . Aqa jejamu subq di qusaqasai dego . Agi Qotei a nami endegsi marej , ‘ E niŋgi eleŋotqa niŋgi ijo segi tamo uŋgasari boledamu sosib ŋambile oqab . Ijo anjam di e bole dauryqai . E uratqasai . Agi anjam deqaji e nami Devit minjoqnem . ’ Qotei a nami degsi marej .
43014020	Faith	Sosib bati deqa niŋgi endegsib qalieqab , e na ijo Abu beteryejunum . Niŋgi na e beterbejunub . E na niŋgi beterŋgejunum .
62002003	Faith	Iga Qotei aqa dal anjam dauryqom di iga endegsi qalieqom , “ Bole , iga Qotei qa bole qalieonum . ”
43008024	Sin	Deqa e niŋgi merŋgonum , niŋgi nuŋgo une ti sosibqa moreŋqab . E segi qujai Qotei . Niŋgi deqa nuŋgo areqalo siŋgilatqasai di niŋgi nuŋgo une ti sosibqa moreŋqab . ”
66017006	Sin	Uŋa dena Qotei aqa segi tamo uŋgasari naŋgi ugeugeinjroqnsiqa ñumeleŋeqnaq naŋgi moreŋoqneb . Tamo uŋgasari naŋgi di Yesus qa naŋgo areqalo siŋgilatosib aqa ñam marsib laqneb qaji . Uŋa dena naŋgi ñumeqnaq naŋgi moreŋosib naŋgo leŋ aieqnaqa a leŋ di wain bul uyoqnsiq nanarieqnaq e degsi unsimqa tulaŋ koba prugugetosim are koba qaloqnem .
58012017	Description	Niŋgi qalie , Iso a bunuqna aqa abu aqa iŋgi iŋgi di olo oqajqa marnaqa Qotei na a saidyej . Deqa a akamugetej . Ariya aqa kumbra yej qaji di a olo uratosim are bulyqajqa gam saiiyej .
43007012	Description	Onaqa tamo uŋgasari naŋgi segi segi anjam gargekoba laŋa laŋa Yesus qa maroqneb . Qudei naŋgi mareb , “ Yesus a tamo bolequja . ” Qudei naŋgi mareb , “ Sai . A na tamo uŋgasari naŋgi gisa gisaŋnjreqnu . ”
44011021	Faith	Naŋgi Tamo Koba Yesus aqa siŋgila ti wauoqnsib anjam mareqnab tamo uŋgasari tulaŋ gargekoba naŋgi Tamo Koba Yesus qa naŋgo areqalo siŋgilatoqnsib are bulyoqneb .
52002004	Faith	Qotei a segi gago are miligi peleiyoqnsiq une bei unosai deqa a na iga wau egsiqa mergej . “ Niŋgi ijo anjam bole mare mare laqniye . ” Deqa iga endegsi are qalosaioqnem , “ Iga Qotei aqa anjam maroqnimqa tamo naŋgi na iga nugoqnsib gago ñam soqtetgoqnqab . ” Iga degsi are qalosaioqnem . Gago areqalo agiende . Qotei a segi na gago are miligi peleiyoqnsim gago wau qa areboleboleiyoqnqajqa deqa are qalem .
46015057	Grace	Ariya Qotei na gago Tamo Koba Yesus Kristus aqa siŋgila na iga siŋgilatgeqnu deqa iga qoto buŋyoqnsim tigelejunum . Deqa iga Qotei tulaŋ biŋiyeqnum .
54005005	Faith	Ariya uŋa qobul qudei naŋgi aŋgro saiqoji unub . Naŋgi segi unub deqa naŋgi Qotei qa naŋgo areqalo siŋgilatoqnsib a na naŋgi geregereinjrqajqa deqa tariŋoqnsib qolo ti qanam ti pailyoqnsib unub .
43016024	Grace	Niŋgi nami ijo ñam na Qotei pailyosaioqneb . Ariya bini niŋgi iŋgi bei qa osibqa niŋgi ijo ñam na Qotei pailyoqniye . Osib deqa niŋgi iŋgi di osib niŋgi tulaŋ areboleboleiŋgoqnqas . ”
46007021	Recommendation	Niŋgi qudei kaŋgal tamo sonabqa Qotei na niŋgi metŋgej . Ariya niŋgi deqa are gulubeiŋgaiq . Niŋgi degsib soqniye . Ariya bunuqna niŋgi kaŋgal tamo sqa uratosib olo nuŋgo segi wau ojqa gam soqnimqa olo degyiye .
65001019	Sin	Tamo naŋgi di Kristen tamo uŋgasari naŋgi potoaiyeltnjreqnub . Osib mandam qa iŋgi iŋgi qa are koba qaleqnub . Qotei aqa Mondor naŋgoq di sosai deqa naŋgi kumbra uge degyeqnub .
48001006	Sin	Kristus a niŋgi qa are tulaŋ boleiyej aqa kumbra dena Qotei na niŋgi aqa segi tamo uŋgasari sqa marsiq metŋgej . Ariya niŋgi olo urur Qotei qoreiyosib Kristus aqa anjam bole dauryqa uratosib olo anjam bei dauryeqnub . E nuŋgo kumbra deqa tulaŋ prugugetonum .
58012014	Recommendation	Niŋgi tamo kalil naŋgi ti koba na geregere lawo na sqajqa wauoqniye . Ariya kumbra bei dego niŋgi dauryiye . Kumbra agiende . Niŋgi nuŋgo segi jejamu Qotei yekritosib aqa segi kumbra boleq di sosib dauryoqniye . Tamo a Qotei aqa kumbra ti sqasai di a Tamo Koba Qotei unqa keresai .
43021006	Description	Onaqa minjrej , “ Niŋgi qobuŋ aqa qala bei baŋ woq di kakaŋ waiysib qe oqab . ” Onaqa naŋgi Yesus aqa anjam di dauryosib baŋ woq di kakaŋ waiyeb qe tulaŋ ani eb . Qe di tulaŋ gulube deqa naŋgi na soqtosib qobuŋ goge di atqa keresaiinjrej .
46007019	Recommendation	Niŋgi muluŋ aieb kio niŋgi muluŋ aiosai kio di laŋa . Ariya niŋgi Qotei aqa dal anjam dauryqab di kumbra bole utru ti .
45012008	Recommendation	A na tamo qudei naŋgi aqa segi tamo uŋgasari naŋgo areqalo siŋgilatetnjrqajqa powo enjrej deqa naŋgi naŋgo areqalo geregere siŋgilatetnjroqnebe . A na tamo qudei naŋgi silali iŋgi iŋgi jeisib tamo uŋgasari iŋgi qa truqueqnub qaji naŋgi enjrqajqa powo enjrej deqa naŋgi silali iŋgi iŋgi koba koroiyosib jeisib enjroqnebe . A na tamo qudei naŋgi aqa wau taqatqajqa powo enjrej deqa naŋgi na wau di geregere taqatoqnebe . A na tamo qudei naŋgi aqa segi tamo uŋgasari naŋgi qa dulosib geregereinjrqajqa powo enjrej deqa naŋgi arebolebole na naŋgi geregereinjroqnebe .
44019002	Faith	
53003014	Recommendation	Was bei a gago anjam iga neŋgreŋyonum qaji endi uratimqa niŋgi na a taqal waiyib isaq gilem . Yimqa aqa kumbra uge deqa a jemaiyqas .
46015050	Sin	O was qu , e na niŋgi endegsi merŋgwai . Qotei na mandam qaji tamo naŋgi oqa keresai . Deqa a naŋgo Mandor Koba sosim naŋgi taqatnjrqa keresai dego . Gago jejamu moisim qusaqas qaji di ŋambile gaigai sqa keresai .
43006027	Recommendation	Jejamu qa iŋgi a koboqas . Niŋgi iŋgi deqa wauaib . Iŋgi gaigai sqas qaji deqa niŋgi wauoiye . Iŋgi dena niŋgi ŋambile gaigai sqab . Ŋambile gaigai sqajqa iŋgi di e Tamo Aŋgro na niŋgi anaiŋgwai . Ijo Abu Qotei na e giltbej deqa e na iŋgi di anaiŋgwai . ”
59004003	Sin	Niŋgi iŋgi iŋgi qa Qotei pailyoqnsib ariya niŋgi osaieqnub . Di kiyaqa ? Niŋgi areqalo uge na Qotei pailyeqnub deqa . Niŋgi nuŋgo segi jejamu qa arebole-boleiŋgoqnim sqajqa deqa maroqnsib iŋgi iŋgi di oqajqa are qaleqnub .
49005020	Faith	Kumbra bole kio uge kio nuŋgoq di brantoqnimqa , uŋgum , niŋgi bati gaigai gago Tamo Koba Yesus Kristus aqa ñam na Qotei biŋiyoqniye .
48003006	Faith	Qotei aqa anjam bei nami endegsib neŋgreŋyeb unu , “ Abraham a Qotei qa aqa areqalo siŋgilatej deqa Qotei na a tamo bole une saiqoji qa minjej . ”
66021023	Grace	Qure di seŋ ti bai ti na suwantosai . Qotei aqa segi riaŋ na qure di suwantoqnqas . Kaja Du a segi qure di aqa puloŋ .
45008009	Faith	Ariya niŋgi areqalo namij na walwelosaieqnub . Qotei aqa Mondor a nuŋgo are miligiq di unu deqa niŋgi aqa kumbra na walweleqnub . Tamo a Kristus aqa Mondor ti sqasai di a Kristus aqa tamo sqa keresai .
45011023	Faith	Dani qudei Qotei na nami ŋamtaŋ oliv qure qaji dena giŋgeŋnjrsiq breinjrej qaji naŋgi di olo are bulyosib Qotei qa naŋgo areqalo siŋgilatqab di a na naŋgi olo eleŋosim ŋamtaŋ oliv qoboq di betertnjrqas . Od , Qotei a na naŋgi olo betertnjrqa kere .
66014005	Description	Naŋgi nami gisaŋ anjam bei marosaioqneb . Naŋgo jejamuq di une bei saiqoji .
44024014	Faith	“ Ijo une qujai agiende . E Yesus aqa gam dauryeqnum . Juda tamo kokba naŋgi mareqnub , ‘ Gam di bolesai . Gam dena tamo uŋgasari naŋgi ŋiriŋoqnsib poeleŋeqnub . ’ Gam di qujai e dauryoqnsimqa gago moma naŋgo Qotei qa louoqnsimqa Moses aqa dal anjam ti Qotei aqa medabu o tamo naŋgo anjam nami neŋgreŋyeb qaji deqa ti ijo areqalo siŋgilatejunum .
45013008	Recommendation	Niŋgi was bei aqa iŋgi iŋgi onub di nuŋgoq di sokobaiyaiq . A qa kamba olo yiye . Ariya iŋgi bei nuŋgoq di gaigai soqnem . Iŋgi agiende . Niŋgi qalaqalaiyo kumbra yoqnsib soqniye . Di kiyaqa ? Tamo a qalaqalaiyo kumbra dauryqas di a Qotei aqa dal anjam kalil dego keretosim dauryekritqas .
66016009	Sin	Seŋ aqa ŋamyuo di tulaŋ kaŋkaŋosiq tamo naŋgo jejamu koitetnjrej . Deqa naŋgi Qotei aqa ñam misiliŋyoqneb . Qotei a na gulube di qariŋyej deqa naŋgi aqa ñam misiliŋyoqnsib aqa ñam soqtqa urateb . Uratosib naŋgo are bulyosai .
66021012	Description	Qure di dadaŋyeb di tulaŋ goge koba . Dadaŋ di aqa siraŋme 12-pela soqneb . Siraŋme jojomq dia laŋ aŋgro 12-pela tigelesoqneb . Siraŋmeq dia Israel tamo uŋgasari naŋgo moma utru 12-pela naŋgo ñam neŋgreŋyonab soqneb .
48003013	Grace	Ariya dal anjam a marqo , iga dal anjam kalil torei dauryqasai di Qotei na iga tamo uge qa marsim padaltgwas . Ariya Kristus a na iga aqaryaigwa marsiq deqa a gago sawa osiqa a segi Qotei aqa ŋamgalaq di tamo uge bulosiqa iga qa padalej . Agi Qotei aqa anjam bei nami endegsib neŋgreŋyeb unu , “ Tamo kalil ŋamtaŋ goge di gaiŋejunub qaji naŋgi di Qotei na tamo uge qa marsim padaltnjrqas . ”
48001013	Sin	Niŋgi ijo kumbra uge e nami yoqnem qaji deqa quoqneb . Niŋgi qalie , e Juda naŋgo kumbra siŋgila na dauryoqnsim deqa e na Qotei aqa tamo uŋgasari naŋgi ugeugeinjroqnem . Osim e naŋgi torei padaltnjrqajqa siŋgila na wauoqnem .
66020002	Description	Aisiq amal kobaquja di ojsiq sil dena tontej . A wausau 1,000 tontim sqas . Amal di nami soqnej qaji . Aqa ñam Satan . Aqa ñam bei , “ Tamo Kalil Naŋgo Ñam Ugetnjro Qaji Tamo . ”
44008009	Description	Qure dia quñam tamo bei soqnej aqa ñam Saimon . A nami quñam gargekoba yoqnsiqa aqa segi ñam soqtoqnsiqa maroqnej , “ E tamo kobaquja . ” Degyeqnaqa tamo uŋgasari qure dia soqneb qaji naŋgi a ulaiyoqnsibqa biŋiyoqneb .
50003010	Faith	Deqa e Kristus qa bole qalieqajqa are koba unu . A subq na tigelej deqa a siŋgila ti unu . E siŋgila deqa qalieqajqa are koba unu . A jaqatiŋ osiq moiej deqa e a beteryosiy a ombla jaqatiŋ osiy moiobulqai . E a ombla areqalo qujaitosiy moiobulqajqa are qaleqnum .
54005022	Recommendation	Ni Kristen naŋgo gate bei atqa osimqa ino baŋ aqa gateq di urur ataim . Ni grotqam di a bunuqna une yimqa ni a ombla une oqam . Deqa ni ino segi so geregere taqatosim Qotei aqa ŋamgalaq di tamo bole une saiqoji soqne .
56002003	Recommendation	Ariya ni na uŋa qeli naŋgi anjam endegsim minjroqne , “ Kumbra bole kalil Qotei a areareteqnu qaji di niŋgi dauryosib soqniye . Niŋgi yomuoqnaib . Wain uyoqnsib nanarioqnaib . Niŋgi na Kristen was naŋgi kumbra bole osornjroqniye .
46007038	Recommendation	Deqa tamo bei na aqa duŋge odyim a tamo oqas di a kumbra bole yqo . Ariya tamo bei na aqa duŋge getentim a tamo oqasai di a kumbra tulaŋ boledamu yqo .
59001022	Recommendation	Ariya Qotei aqa anjam niŋgi ojejunub qaji di torei dauryoqniye . Laŋa qusib olo urataib . Niŋgi laŋa quqwab di niŋgi nuŋgo segi jejamu gisaŋyqab .
43007001	Violence	Bati bei Yesus a Galili sawaq dia laqnej . A Judia sawaq dia laqajqa uratej . Di kiyaqa ? Juda tamo kokba naŋgi a qalib moiqajqa maroqneb deqa .
46001030	Grace	Qotei a segi na niŋgi eleŋosiqa Kristus Yesus aqa baŋq di atej unub . Deqa Kristus aqa wau na iga Qotei aqa areqalo bole ti aqa powo ti unum . Aqa wau na iga tamo bole tiŋtiŋo unum . Aqa wau na iga Qotei aqa segi kumbra boleq di sosim walweleqnum . Aqa wau na Qotei na iga gago uneq dena olo awaigej deqa gago une na iga olo taqatgosai .
43013005	Description	Tigsiqa kaŋgal tamo bulosiqa tabirq di ya qamsiq aqa aŋgro naŋgo siŋga yansetnjroqnsiqa jejamu piyo qaji gara tigej qaji dena nuntetnjroqnej .
44022004	Violence	Deqa e na tamo uŋgasari Yesus aqa gam dauryoqneb qaji naŋgi tulaŋ ugeugeinjroqnsim tontnjroqnsim tonto talq di breinjreqnam qaja tamo naŋgi na ñumeqnab moreŋoqneb .
43007043	Description	Tamo uŋgasari naŋgi degsib Yesus qa anjam tititosib ŋiriŋosib poeleŋeb .
60005002	Recommendation	Qotei aqa tamo uŋgasari naŋgi kaja du du bul deqa a na naŋgi joqsiqa nuŋgo baŋq di atej unub . Deqa niŋgi na naŋgi geregere taqatnjroqniye . Qotei na niŋgi wau di eŋgej deqa niŋgi are bole na wau di yoqniye . Tamo qudei naŋgi siŋgila na niŋgi waiŋgibqa niŋgi deqa wau di yaib . Niŋgi silali qa osib wau di yaib . Niŋgi are bole na wau di yoqniye .
46015056	Sin	O was qu , moio aqa qaja agi une . Une aqa siŋgila agi Qotei aqa dal anjam .
59005004	Sin	Niŋgi quiye . Nuŋgo wau tamo naŋgi nuŋgo wau miligiq dena iŋgi meli gentosib nuŋgo baŋq di ateqnab niŋgi na kamba olo naŋgi gisaŋnjroqnsib awai oto nuŋgo segi qa getentoqnsib oto segi naŋgi enjreqnub . Deqa naŋgi endegsib Qotei pailyeqnub , “ O Tamo Koba Qotei , naŋgi iga kumbra uge degsib egeqnub deqa ni na kamba naŋgi awai uge enjrime . ” Yeqnaqa Qotei siŋgila koba ti unu qaji a naŋgo pail di queqnu .
60002001	Recommendation	Niŋgi ŋambile bunuj eb deqa niŋgi kumbra uge kalil uratiye . Gisaŋ anjam ti maqu kumbra ti are uge ti yomu anjam ti kalil di niŋgi torei uratekritiye .
46007039	Recommendation	Uŋa bei aqa tamo a moiosaisoqnimqa uŋa dena tamo di uratqa keresai . Ariya a moiimqa di a olo tamo bei oqa osim em . Ariya a na Kristen tamo segi olo em .
55002018	Sin	Naŋgi aiyel anjam bole qa gam uratosib gisaŋ anjam endegsib mareqnub , “ Tamo uŋgasari kalil naŋgi nami subq na tigeleb koboqo . Deqa iga olo bunuqna subq na tigelqasai . ” Naŋgo gisaŋ anjam dena naŋgi na tamo uŋgasari qudei nami Yesus qa naŋgo areqalo siŋgilateb qaji naŋgo areqalo olo ugetetnjreqnub .
48005006	Faith	Tamo a Kristus Yesus beteryesqas di a marqas , iga muluŋ aiqom di laŋa . Iga muluŋ aiqasai di dego laŋa . Ariya iga Kristus qa gago areqalo siŋgilatosim dena iga qalaqalaiyo kumbra dauryoqnqom di kumbra bole utru ti .
58005009	Grace	Qalieosiq deqa a Qotei aqa anjam torei dauryekritej . Deqa Qotei na a giltosiq minjej , “ Ni atra tamo kobaquja unum . Agi Melkisedek a nami atra tamo kobaquja soqnej dego kere . ” Qotei na Yesus degsi minjej deqa Yesus na tamo kalil Qotei aqa anjam dauryeqnub qaji naŋgi oqas . Naŋgi oqajqa utru agi Yesus qujai . Deqa naŋgi ŋambile gaigai sqab .
46016001	Recommendation	Ariya was qu , niŋgi silali koroiyosib Qotei aqa tamo uŋgasari Jerusalem di unub qaji naŋgi aqaryainjrqajqa deqa niŋgi merŋgwai . Silali koroiyqajqa gam di e nami Qotei aqa tamo uŋgasari Galesia sawaq di unub qaji naŋgi osornjrnam naŋgi dauryeb . Ariya e na niŋgi dego gam di osorŋgit dauryiye .
49005022	Recommendation	O uŋgasari , niŋgi Tamo Koba Yesus aqa sorgomq di unub dego kere niŋgi nuŋgo tamo naŋgo sorgomq di dego soqniye .
43008012	Faith	Yesus a uŋa degsi minjnaq gileqnaqa a na tamo uŋgasari naŋgi olo endegsi minjrej , “ E mandam endeqa puloŋ . Tamo a e daurbqas di a ambruq di walwelqasai . A suwaŋoq di walweloqnsim ŋambile gaigai sqas . ”
65001017	Recommendation	Ariya ijo was bole , niŋgi kumbra mondoŋ brantqas qaji deqa are qaloqniye . Nami gago Tamo Koba Yesus Kristus a na aqa anjam maro tamo naŋgi qariŋnjreqnaqa niŋgi qa boqnsib anjam merŋgoqneb . Naŋgo anjam deqa niŋgi olo are qaloqniye .
44017025	Grace	Iga mandam tamo . Deqa iga na Qotei aqaryaiyosim iŋgi bei yqa keresai . A iŋgi bei qa truquosaieqnu . A segi iŋgi iŋgi kalil naŋgo utru . A segi na iga ŋambile egeqnu . Iŋgi iŋgi kalil dego a segi na egeqnu .
62005009	Faith	Tamo bei na iga anjam mergwas di iga qusim bole qa marqom . Ariya anjam Qotei na iga mergeqnu qaji di aqa anjam tiŋtiŋ . Anjam dena tamo naŋgo anjam tulaŋ buŋyejunu . Anjam Qotei na iga mergeqnu qaji di aqa segi Ŋiri qa anjam .
45013014	Faith	Niŋgi Tamo Koba Yesus Kristus beteryosib a gara bul jigsib soqniye . Sosib deqa niŋgi nuŋgo jejamu qa areqalo uge uge di dauryqajqa are qaloqnqasai .
58011030	Description	Ariya bunuqna Israel tamo uŋgasari naŋgi Qotei qa naŋgo areqalo siŋgilatosib deqa naŋgi Jeriko qure agutosib kalilyo bati 7-pelatonabqa qure aqa dadaŋ kalil ululoŋeb .
44019011	Grace	Qotei na Pol siŋgila yeqnaqa a maŋwa gargekoba babtoqnej .
43008034	Sin	Onaqa Yesus na kamba minjrej , “ Niŋgi quiye . E bole merŋgwai . Tamo kalil une yoqnsib laqnub qaji naŋgi une aqa kaŋgal tamo laŋaj bul unub .
62004011	Faith	O ijo kadoi bole , Qotei aqa kumbra dena iga osorgej , a na iga tulaŋ qalaqalaigeqnu . Deqa iga na kamba Kristen tamo uŋgasari naŋgi dego qalaqalainjroqnqom .
44002028	Grace	Ŋambile sqajqa gam di ni na e osorbonum . Ni e ombla sqam deqa e tulaŋ areboleboleibqo . ’ Devit a nami anjam degsi marej .
54004013	Recommendation	E ni qa urur bosaiotqa Kristen tamo uŋgasari naŋgi louqa korooqnibqa ni tigeloqnsim Qotei aqa anjam sisiyoqnsim anjam aqa damu palontoqnsim Qotei aqa kumbra dauryqa gam osornjroqne .
47004008	Description	Sawa sawa kalilq dia gulube gargekoba iga qa beqnu . Ariya gulube dena gago siŋgila kobotetgosaieqnu . Iŋgi iŋgi gargekoba na gago areqalo niñaqyetgeqnu . Ariya iŋgi iŋgi dena gago areqalo torei ugetetgosaieqnu .
44002013	Description	Onaqa tamo qudei naŋgi yomuosib mareb , “ Naŋgi wain bunuj uysib deqa nanariosib anjam laŋa laŋa mareqnub . ”
66021018	Description	Qure aqa dadaŋ di Qotei na meniŋ jaspa na gereiyej . Qure di gol na gereiyej . Qure di tulaŋ riaŋosiq qunuŋ bulej .
66015006	Description	Onaqa laŋ aŋgro 7-pela iŋgi uge 7-pela di ojesoqneb qaji naŋgi Qotei aqa atra talq dena brantosib oqedeb . Naŋgi gara jugo qat tulaŋ boledamu jigeleŋosib alalag gol na gereiyo qaji dena naŋgo are targaq di kaiŋysib soqneb .
45012014	Recommendation	Tamo qudei naŋgi na niŋgi ugeugeiŋgibqa di uŋgum , niŋgi kamba olo naŋgi ugeugeinjraib . Niŋgi naŋgi qa pailyoqniye . Od , Qotei na naŋgi aqaryainjrqajqa deqa are qalsib naŋgi qa pailyoqniye . Qotei na naŋgi ugetnjrqajqa deqa pailyaib .
66001015	Description	Aqa siŋga minjaloqnej . Bras ŋamyuo na koiteqnab minjaleqnu dego kere . E aqa kakoro quem di ya kobaquja meli dosiq anjam ateqnu dego kere .
43017026	Grace	E na ino ñam naŋgi osornjroqnem . Naŋgi olo osornjrqai . Yimqa ni na e tulaŋ qalaqalaibeqnum dego kere naŋgi dego ino qalaqalaiyo kumbra ti sqab . Amqa e segi naŋgi ti sqai . ”
45008032	Grace	Qotei na aqa segi Ŋiri Yesus getentosai . A na qariŋyonaq iga kalil aqaryaigwa bosiq moiej . A na aqa segi Ŋiri Yesus iga egej deqa iga qalieonum , a na iŋgi iŋgi kalil dego iga egoqnqas .
65001018	Sin	Agi naŋgi anjam endegsib merŋgoqneb , “ Mondoŋ diŋo bati jojomamqa meqe meqem tamo naŋgi boqnsib Qotei qoreiyoqnsib naŋgo segi areqalo uge uge dauryoqnqab . ”
45011018	Recommendation	Deqa niŋgi endegsib are qalaib , “ Iga tamo bole deqa iga na ŋamtaŋ oliv qure qaji aqa dani naŋgi buŋnjrejunum . ” Niŋgi degsib are qalqab di niŋgi mati olo endegsib are qaliye . Ŋamtaŋ oliv aqa jirim na niŋgi namur eŋgeqnu . Niŋgi na ŋamtaŋ oliv aqa jirim namur yosaieqnub .
47001024	Faith	Niŋgi Yesus qa nuŋgo areqalo siŋgilateqnub nuŋgo areqalo di iga na taqatgwajqa e deqa merŋgosai . Iga qalieonum , niŋgi nuŋgo areqalo di siŋgila na ojsib tigelejunub . O was qu , niŋgi tulaŋ areboleboleiŋgwajqa deqa iga niŋgi ti waueqnum .
43011001	Description	Tamo bei aqa ñam Lasarus a maiyej . Lasarus aqa qure utru Betani . Qure di Maria aqa nawi Marta wo naŋgo qure utru .
52004008	Sin	Deqa tamo bei a gago anjam endi gotraŋyqas di a tamo naŋgo anjam gotraŋyosai . A Qotei agi aqa Mondor Bole niŋgi eŋgeqnu qaji aqa anjam gotraŋyqo .
62004002	Faith	Tamo naŋgi Qotei aqa Mondor ejunub qaji naŋgi endegsib mareqnub , “ Yesus Kristus a tamo bulyosiqa mandamq aiej . ” Tamo naŋgi di Qotei aqaq dena beb deqa naŋgi degsib mareqnub . Deqa niŋgi naŋgo anjam di qusib qalieqab , naŋgi Qotei aqa Mondor ejunub .
65001008	Sin	Ariya jeu tamo naŋgi di kumbra endeqaji yeqnub . Naŋgi ŋeiobilqeioqnsib dena naŋgo are tigeltetnjreqnaqa naŋgi naŋgo segi jejamu qa arebolebole-injreqnaqa kumbra uge uge yeqnub . Osib Qotei a naŋgo Tamo Koba unu deqa are qalqajqa uratoqnsib olo diqoqnsib Qotei aqa laŋ aŋgro kokba naŋgi misiliŋnjreqnub .
60003011	Recommendation	A kumbra uge kalil torei qoreiyosim kumbra bole segi yoqneme . Osim tamo uŋgasari kalil naŋgi koba na are qujaitosib kumbra bole yoqnqajqa siŋgilaoqneme .
51001023	Faith	Ariya une bei na niŋgi titŋgimqa Kristus aqa anjam bole niŋgi nami queb qaji di nuŋgo areqaloq di olo siŋgilatqa urataib deqa niŋgi nuŋgo areqalo Yesus qa bole siŋgilatoqnsib siŋgila na tigelesoqniye . E Pol . E Yesus aqa wau tamo deqa e anjam bole di tamo uŋgasari kalil mandamq endi unub qaji naŋgi minjroqnsim laqnum .
43008059	Violence	Onaqa naŋgi Yesus aqa anjam di qusibqa naŋgi a qa minjiŋ oqetnjrnaqa meniŋ eleŋosib Yesus meniŋ na qalsib moiotqa yonab a loumosiq atra tal uratosiq ulaŋej .
49004024	Recommendation	Osib dena niŋgi tamo uŋgasari bunuj soqniye . Qotei na niŋgi a bul sqa marsiq deqa nuŋgo so bunuj gereiyetŋgej . Niŋgi qalie , tamo naŋgi so bunujq di unub qaji naŋgo kumbra tulaŋ bole tiŋtiŋo . Naŋgi Qotei aqa segi kumbra boleq di unub .
66014012	Faith	Kumbra di brantimqa Qotei aqa segi tamo uŋgasari naŋgi unsibqa siŋgila na tigelesoqnebe . Tamo uŋgasari naŋgi di agi Qotei aqa dal anjam geregere dauryoqnsibqa naŋgo areqalo Yesus qa siŋgilateqnub .
44013030	Description	Onaqa Qotei na Yesus olo subq na tigeltonaqa a tigelosiqa tamo naŋgi nami a ombla na Galili sawa uratosib Jerusalem qureq aieb qaji naŋgo ŋamdamuq dia bati gargekoba branteqnaqa naŋgi unoqneb . Deqa bini naŋgi Yesus qa anjam saosib laqnabqa Juda tamo uŋgasari kalil naŋgi queqnub .
43010011	Description	E kaja naŋgo Mandor bole . Deqa e na kaja naŋgi aqaryainjrqa osiy ijo segi ŋambile uratosiy moiqai .
49003002	Grace	E are qalonum , niŋgi endegsib queb , Qotei a niŋgi qa are tulaŋ boleiyeqnu anjam di e na merŋgwajqa deqa osiq a e qa dego are boleiyosiq wau ebej .
56003010	Recommendation	Tamo bei na Kristen tamo uŋgasari naŋgo areqalo ugetetnjrsim naŋgi segi seginjrimqa ni na tamo di minjimqa aqa kumbra di uratem . A na ni quetmosaiamqa ololo minje . Minjimqa olo quetmosaiamqa ni a uratosim torei qoreiye .
43010019	Description	Onaqa Juda naŋgi Yesus aqa anjam di qusibqa areqalo bei bei osib poeleŋeb .
43003033	Faith	Tamo naŋgi Yesus aqa anjam ojeqnub qaji naŋgi a qa naŋgo areqalo siŋgilatoqnsib mareqnub , “ Bole , Qotei a anjam bole qa utru . ” Naŋgi degsib mareqnub .
61003014	Recommendation	O ijo was bole , niŋgi iŋgi iŋgi di brantqajqa tariŋeqnub deqa niŋgi Qotei aqa ŋamgalaq di tamo bole une saiqoji sqajqa siŋgila na wauoqniye . Osib niŋgi Qotei ombla na areqalo qujaitosib soqniye . Soqnibqa mondoŋ Tamo Koba Kristus a olo bqajqa batiamqa Qotei a nuŋgo kumbra bole kalil di unekritqas .
53003001	Faith	Ariya was qu , gago anjam qujai bei unu . Anjam agiende . Niŋgi iga qa Qotei pailyoqniye . Yimqa Qotei na iga aqaryaigimqa iga Tamo Koba Yesus aqa anjam geregere mare mare laqnqom . Yimqa aqa anjam di tulaŋ kobaosim sawa sawa kalil keretoqnimqa tamo tulaŋ gargekoba naŋgi quoqnsib Yesus aqa ñam soqtoqnqab . Nami Yesus aqa anjam nuŋgo ambleq di tulaŋ kobaej dego kere .
47004014	Faith	Iga endegsi qalieonum , Qotei na Tamo Koba Yesus subq na tigeltej deqa mondoŋ a na iga kamba dego subq na tigeltgwas . Osim iga ti niŋgi ti joqsim Yesus aqa areq osi oqwas .
59005014	Recommendation	Nuŋgo ambleq di tamo qudei naŋgi mainjreqnu kio ? Degamqa niŋgi na minjribqa naŋgi Kristen gate naŋgi metnjrib bosib Tamo Koba Qotei aqa ñam na naŋgo gateq di baŋ atetnjrsib goreŋ bilentosib naŋgi qa pailyebe .
44007023	Description	“ A wausau 40 sosiqa bati deqa aqa segi leŋ Israel naŋgi unjrqajqa marsiqa gilsiq naŋgoq di brantej . Brantonaqa Isip tamo bei na Israel tamo bei qalougeteqnaq unsiqa a kamba Israel tamo di aqaryaiyosiq Isip tamo di qalnaq moiej .
44023027	Violence	Tamo agi inoq osi bonub qaji aqa ñam Pol . Juda naŋgi na a ojsib moiotqa laqnabqa e na ijo qaja tamo naŋgi joqsim aisim naŋgo baŋq dena yainjrem . E qalieem , Pol a Rom qaji tamo . Deqa e na a aqaryaiyosim naŋgo baŋq dena yainjrem .
44019029	Description	Naŋgi anjam degsib mareqnabqa tamo uŋgasari kalil Efesus qureq di soqneb qaji naŋgi qusibqa naŋgi dego tulaŋ murqumyoqnsibqa Masedonia tamo aiyel Pol dauryosib beb qaji naŋgo ñam Gaius wo Aristarkus wo naŋgi ojsib giriŋnjrosib qure deqa gate kokba naŋgo ulatamuq dia tigeltnjrqa marsib gurgur ti koro sawaq joqsib gileb .
44003014	Sin	Yesus a Qotei aqa segi Tamo Boledamu . A une saiqoji . Ariya niŋgi na Yesus uratosib saidosib Pailat minjeb , ‘ Leŋ ojo tamo Barabas tonto talq dena oqeq atsim ege . ’ Niŋgi na Pailat degsib minjnabqa a nuŋgo anjam di dauryosiqa leŋ ojo tamo Barabas osiqa oqeq atsiq eŋgej .
44015009	Faith	Qotei a gam bei na iga Juda tamo uŋgasari eleŋosim olo gam bei na sawa bei bei qaji tamo naŋgi eleŋqasai . Naŋgi ti iga ti koba na Yesus qa gago areqalo siŋgilatqom gam dena qujai Qotei na iga are bulyetgosim gago une kobotetgwas .
46011028	Recommendation	Deqa tamo bei a bem ti wain gambaŋ ti di uyqa osimqa a mati aqa segi so geregere peleiyosim di a uyqas .
46015058	Faith	Deqa ijo was bole , niŋgi siŋgila na soqniye . Sosib niŋgi Tamo Koba Yesus qa waukobaoqniye . Niŋgi wau di urataib . Niŋgi qalie , niŋgi Tamo Koba Yesus aqa wau ojeqnub di uloŋqa keresai . Deqa niŋgi gaigai Tamo Koba Yesus aqa wau siŋgila na yoqniye .
46004016	Recommendation	Deqa e niŋgi endegsi merŋgwai . Niŋgi ijo kumbra kalil unoqnsib dauryoqniye .
46001021	Faith	Qotei aqa segi powo na a endegsi qalieej . Tamo naŋgi mandam endeqa powo ti unub qaji naŋgo powo dena naŋgi Qotei qalieqa keresai . Qotei a degsi qalieosiq deqa a na tamo uŋgasari naŋgi oqajqa gam bei endegsi osornjrej . Anjam iga palonteqnum qaji di tamo naŋgi nanari qa mareqnub . Ariya tamo uŋgasari naŋgi anjam di qusib Qotei qa naŋgo areqalo siŋgilatqab gam dena qujai a na naŋgi oqas .
60003001	Recommendation	Dego kere niŋgi uŋgasari niŋgi dego nuŋgo tamo naŋgo sorgomq di soqniye . Ariya niŋgi qudei nuŋgo tamo naŋgi Qotei aqa anjam dauryosaiabqa di uŋgum niŋgi anjam bei minjraib . Niŋgi naŋgo ŋamgalaq di kumbra bole bole yibqa naŋgi unsibqa dena naŋgi are bulyqab .
47005020	Recommendation	Deqa iga Kristus aqa medabu osim aqa anjam marsim laqnum . Qotei a gago medabu na tamo kalil naŋgi metnjreqnu . Iga na tamo kalil naŋgi Kristus aqa anjam palontosim endegsi minjreqnum , “ Niŋgi jeu kumbra uratosib Qotei ombla are qujaitosib soqniye . ”
44002024	Description	Onaqa Qotei na Yesus olo subq na tigeltosiqa moio gam kobotej . Di kiyaqa ? Moio na Yesus a olo ojqa keresai .
59002007	Sin	Qotei na aqa Ŋiri Kristus aqa ñam boledamu nuŋgoq di atej unu . Ariya tamo yai naŋgi na ñam di olo misiliŋyeqnub ? Silali tamo naŋgi segi na degyeqnub .
54003003	Description	A ya uyoqnsim nanarioqnaiq . A urur minjiŋ oqim qotoqnaiq . A lawo soqnem . A silali koba ti sqajqa are qaloqnaiq .
43004014	Grace	Ariya e na tamo naŋgi ya anainjrqai di naŋgi bunu ya qarnjrqasai . Ya e na anainjrqai di naŋgi uyibqa naŋgo are miligiq di ya ani bul polyoqnimqa naŋgi ŋambile gaigai sqab . ”
62002005	Faith	Ariya tamo bei a Qotei aqa anjam dauryqas di iga marqom , bole , a Qotei tulaŋ qalaqalaiyqo . O was qu , iga qalaqalaiyo kumbra di dauryqom dena iga poigwas , iga Qotei beteryejunum .
66016013	Description	Onaqa e olo ŋam atsimqa mondor uge qalub unjrem . Mondor uge qalub di balum du du bul . Naŋgi amal uge aqa medabuq na , wagme juwaŋ aqa medabuq na ti , Satan aqa gisaŋ anjam maro tamo aqa medabuq na ti branteleŋeb .
59002008	Recommendation	Qotei a gago Mandor Koba unu . Aqa dal anjam bei nami endegsib neŋgreŋyeb unu , “ Niŋgi nuŋgo segi jejamu gereiyeqnub dego kere nuŋgo was qu dego degsib gereinjroqniye . ” O was qu , niŋgi dal anjam di dauryqab di niŋgi kumbra tulaŋ boledamu yqab .
47004005	Faith	Niŋgi quiye . Iga gago segi kumbra qa marosaieqnum . Iga endegsi mareqnum , “ Kristus Yesus a gago Tamo Koba . Iga Yesus aqa anjam dauryeqnum deqa iga nuŋgo wau tamo unum . ” Iga degsi segi mareqnum .
46015033	Recommendation	O was qu , tamo qudei naŋgi na niŋgi gisaŋgaib deqa niŋgi geregere ŋam atsib soqniye . Anjam bei unu di niŋgi qalie . Anjam agiende , “ Iga tamo uge naŋgi ti laqnqom di naŋgi na gago areqalo ugetetgibqa iga kumbra bole uratosim naŋgi daurnjrqom . ” Anjam degsi unu .
58013020	Grace	Gago Tamo Koba Yesus a gago Mandor Koba . A na kaja du du naŋgi geregere taqatnjreqnu . Aqa kaja du du agi iga . Aqa leŋ aiej dena a na Qotei aqa anjam bunuj gaigai sqas qaji di siŋgila-tej . Deqa Qotei agi iga are lawo egeqnu qaji a na Yesus subq na olo tigeltej .
50001027	Recommendation	Ijo anjam kobaquja bei agiende . Niŋgi Kristus aqa anjam bole di geregere dauryosib walweloqniye . Yim e olo niŋgi qa bosiy nuŋgwai kio endi sosiy niŋgi qa anjam laŋa quqwai kio di uŋgum , e qalieqai , niŋgi siŋgila na tigeloqnsib areqalo qujai na wauoqnsib tamo uŋgasari naŋgo are tigeltetnjreqnabqa naŋgi Kristus aqa anjam bole quoqnsib naŋgo areqaloq di siŋgilateqnub .
46006014	Grace	Qotei aqa siŋgila na a Tamo Koba Yesus subq na tigeltej . Deqa mondoŋ a na iga dego tigeltgwas .
55001006	Recommendation	Nami e ijo baŋ ino gateq di atnamqa Qotei na ni siŋgila emej . Yim ni aqa wau ojqajqa deqa . Deqa e olo ino areqalo tigeltetmitqa ni siŋgila deqa are qalsim ino wau di siŋgilat . Tamo a ŋam puyim puloŋosim kobaqas dego kere ni na ino wau di olo siŋgilatim kobaqas .
60004006	Grace	Utru deqa Kristus na aqa anjam bole palontosiq tamo uŋgasari nami moreŋeb qaji naŋgi minjroqnej . Bole , naŋgi moreŋeb . Agi tamo uŋgasari kalil une yeqnub qaji naŋgi moreŋeqnub . Ariya a na aqa anjam bole palontosiq naŋgi minjrej deqa naŋgi olo ŋambile osib Qotei bulosib mondor ti sqab .
46007023	Recommendation	Qotei a awai kobaquja na niŋgi awaiŋgej . Deqa niŋgi tamo bei aqa kaŋgal tamo saib .
46010010	Recommendation	Iga Qotei laŋa ŋiriŋtqasai dego . Agi gago moma qudei naŋgi Qotei laŋa ŋiriŋtoqneb . Deqa Qotei a na padalto qaji laŋ aŋgro bei qariŋyonaq aisiq naŋgi padaltnjrej .
47002017	Faith	Ariya iga tamo gargekoba naŋgi bul sai . Agi tamo gargekoba naŋgi Qotei aqa anjam mareqnub di naŋgi silali oqajqa deqa osib waueqnub . Ariya iga degyosaieqnum . Qotei na iga wau egej deqa iga gisaŋ na wauosaieqnum . Iga Kristus koba na areqalo qujaitosim Qotei aqa ŋamgalaq di aqa anjam bole geregere marsim laqnum .
45015001	Recommendation	Iga Kristen tamo siŋgila ti unum qaji iga na Kristen was qudei siŋgila saiqoji unub qaji naŋgi aqaryainjroqnsim naŋgo gulube qoboiyetnjroqnqom . Iga gago segi jejamu aqaryaiyqajqa are qalqasai .
50002024	Faith	E endegsi qalieonum . Tamo Koba Yesus a na e gam waqtetbimqa sokiñala e segi dego niŋgi qa bosiy nuŋgwai .
66007001	Description	Onaqa e olo ŋam atsimqa laŋ aŋgro qolqe naŋgi laŋ utru qolqeq di tigelesonab unjrem . Jagwa qolqe naŋgi na mandam ti yuwal ti ŋam baŋga ti puynjraib deqa laŋ aŋgro qolqe naŋgi na jagwa qolqe di getentnjresoqneb .
60004003	Sin	Niŋgi nami nuŋgo areqalo namij na walweloqnsib kumbra uge uge sawa bei bei qaji tamo naŋgi yqajqa tulaŋ arearetnjreqnu qaji di yoqneb . Sawa bei bei qaji tamo naŋgo kumbra uge agiende . Naŋgi sambala kumbra yeqnub . Osib kumbra uge uge yqajqa are prugnjreqnu . Qolo jigeeqnaqa naŋgi ya uge uyoqnsib alaŋkobai-yoqnsibqa nanarioqnsib laqnub . Osib Qotei aqa dal anjam gotraŋyoqnsib gisaŋ qotei naŋgi biŋinjreqnub .
66011005	Violence	Tamo qudei naŋgi na naŋgi aiyel ugeugeinjrqa maroqnibqa naŋgo aiyel medabuq na ŋamyuo brantosim naŋgo jeu tamo naŋgi di koitnjrim yuekritsib moreŋqab . Deqa tamo bei na naŋgi aiyel ugeugeinjrqa marimqa kumbra dena qujai a segi moiqas .
44023005	Recommendation	Degsib minjnabqa Pol na minjrej , “ O was qu , a atra tamo gate di e qaliesai . Deqa e anjam grotonum . Agi Qotei aqa anjam bei nami endegsib neŋgreŋyeb unu , ‘ Ni ino gate koba anjam uge minjaim . ’ Deqa niŋgi kere merbonub . ”
66022015	Sin	Tamo naŋgi kumbra uge uge yeqnub qaji naŋgi Qotei aqa qure koba di miligiq gilqasai . Naŋgi oqeq di sqab . Tamo gumaniŋo qaji , quñam qalo qaji , sambala kumbra yo qaji , leŋ ojo qaji , gisaŋ qotei biŋinjro qaji , gisaŋ kumbra dauryqajqa tulaŋ arearetnjro qaji naŋgi Qotei aqa qure koba di miligiq gilqasai . Naŋgi oqeq di sqab .
66002014	Sin	“ ‘ Ariya ino kumbra uge qudei e ubtsiy mermqai . Tamo qudei Pergamum qureq di unub qaji naŋgi Balam aqa kumbra uge siŋgila na ojesonab ni na naŋgi saidnjrosaieqnum . Balam aqa kumbra agiende . Nami Balam na Balak gam osoryonaqa gilsiqa Israel tamo uŋgasari naŋgi gisa gisaŋnjroqnsiqa kumbra ugeq breinjroqnej . Breinjroqnsiqa areqalo tigeltetnjreqnaqa naŋgi qotei gisaŋ atrainjro qaji iŋgi uyoqnsib sambala kumbra yoqnsib laqneb .
53001003	Faith	O was qu , iga gaigai niŋgi qa are qaloqnsim deqa Qotei biŋiyeqnum . Iga kere degyeqnum . Di kiyaqa ? Nuŋgo areqalo Yesus qa siŋgilateqnub qaji di tulaŋ kobaqujaeqnu . Niŋgi segi segi na nuŋgo Kristen was qu naŋgi qalaqalainjreqnub . Nuŋgo kumbra di dego tulaŋ kobaqujaeqnu .
46012002	Sin	Niŋgi qalie , nami niŋgi Qotei qalieosaisonabqa sulum naŋgi na niŋgi titŋgeqnabqa niŋgi naŋgi daurnjroqneb . Sulum naŋgi di anjam marqa keresai .
49005025	Recommendation	O tamo , Kristus a na aqa segi tamo uŋgasari naŋgi tulaŋ qalaqalainjrsiq deqa aqa segi ŋambile uratosiq naŋgi qa moiej . Dego kere niŋgi na nuŋgo uŋgasari naŋgi tulaŋ qalaqalainjroqniye .
45012017	Recommendation	Tamo qudei naŋgi na niŋgi kumbra uge eŋgibqa niŋgi na kamba kumbra uge enjraib . Niŋgi tamo kalil naŋgo ŋamgalaq dia kumbra bole segi yoqniye .
60005006	Recommendation	Deqa niŋgi nuŋgo segi ñam aguq atoqnsib Qotei agi siŋgila ti unu qaji aqa sorgomq di soqniye . Yimqa bati a nami giltej qaji di brantimqa a na nuŋgo ñam olo soqtetŋgwas .
44014017	Grace	Bati deqa Qotei a niŋgi qa uliosaioqnej . Niŋgi a qa qalieqajqa deqa a bati gaigai niŋgi geregereiŋgoqnej . A laŋ goge dena awa eŋgeqnaqa iŋgi uyo kalil aqa bati qa melieqnaqa niŋgi bati gaigai uyoqnsib areboleboleiŋgoqnej . ”
54003011	Recommendation	Naŋgo uŋgasari naŋgi dego ni na minjrim naŋgi areqalo bole ti sosib kumbra bole bole yoqnebe . Naŋgi yomu anjam maroqnaib . Naŋgi naŋgo segi so geregere taqatosib wau kalil Qotei na naŋgi enjrej qaji di geregere ojoqnebe .
66002021	Sin	A are bulyqajqa bati yem di a are bulyosim aqa sambala kumbra uratqajqa saidej .
44012020	Description	Herot a nami Tair qure ti Saidon qure ti naŋgi qa ŋiriŋugetej . Deqa tamo uŋgasari qure aiyel dia soqneb qaji naŋgi koroosib mareb , “ Iga tamo qudei qariŋnjrimqa naŋgi Sisaria qureq aisib Herot aqa are latetqab . Yimqa aqa ŋiriŋ koboqas . ” Naŋgi degsib marsib tamo qudei qariŋnjrnabqa naŋgi aisib Herot aqa talq di brantosib tal taqato tamo aqa ñam Blastus endegsib minjeb , “ Ni na Herot minjim a odimqa iga a ombla qairqom . Yimqa aqa ŋiriŋ koboqas . ” Tair qure ti Saidon qure ti naŋgi na sawa Herot a taqatoqnej qaji dena iŋgi awaiyoqneb . Utru deqa naŋgi na Herot aqa ŋiriŋ kobotqajqa mareb . Onaqa Blastus a naŋgo anjam di qusiqa gilsiq Herot minjej .
43008049	Sin	Onaqa Yesus na kamba minjrej , “ Mondor uge ijoq di sosai . E ijo Abu aqa ñam soqteqnum . Ariya niŋgi na olo ijo ñam ugetetbeqnub .
43006018	Description	Naŋgi ya agu ambleq di gileqnabqa jagwa koba tigelosiqa ya korkortosiqa naŋgi pulutnjrej .
45008018	Faith	Mondoŋ Qotei na ñam koba ti so bole ti di boleq atsim iga egwas . E are qalonum , so bole dena jaqatiŋ iga bini eqnum qaji di tulaŋ buŋyqas .
62002012	Grace	O ijo aŋgro kalil , niŋgi quiye . Kristus aqa ñam na Qotei a nuŋgo une kalil kobotetŋgej . E deqa anjam endi neŋgreŋyosim niŋgi qa qariŋyonum .
55001009	Grace	Qotei a na iga eleŋosiqa iga aqa segi tamo uŋgasari sqajqa deqa metgej . Iga nami kumbra bole yoqnem a deqa are qalsiq iga metgosai . Tulaŋ nami a iŋgi iŋgi kalil atosaisosiqa a aqa segi areqalo na iga metgosiqa Kristus Yesus aqa wau na iga qa are boleiyosiqa eleŋej .
43019006	Violence	Degsi minjrnaqa atra tamo kokba ti naŋgo qaja tamo naŋgi ti Yesus unsibqa naŋgi murqumyoqnsib Pailat waiŋyoqnsib minjoqneb , “ Ni na ŋamburbasq di qame ! Ni na ŋamburbasq di qame ! ” Onaqa Pailat na minjrej , “ Niŋgi segi na Yesus osib ŋamburbasq di qamiye . E aqa jejamuq di une bei unosai . ”
60001010	Grace	Nami Qotei aqa medabu o qaji tamo naŋgi kumbra bole kalil Qotei na niŋgi bini eŋgeqnu qaji deqa anjam maroqneb . Naŋgo anjam di aqa utru naŋgi qalieqa osib deqa geregere ŋamoqnsib wauoqneb .
63001007	Sin	Niŋgi quiye . Tamo gargekoba naŋgi iga gisaŋgwa maroqnsib mandam endia laqnub . Yesus Kristus a tamo bulyosiq mandamq aiej anjam di naŋgi olo saideqnub . Tamo deqaji naŋgi gisaŋ tamo . Naŋgi Kristus jeuteqnub .
44024005	Sin	Iga tamo endi uneqnum , a tamo uge . A kumbra uge uge yoqnsi laqnsiqa Juda tamo uŋgasari sawa sawa kalilq di unub qaji naŋgo areqalo ugetetnjreqnaqa naŋgi ŋiriŋkobaoqnsibqa qoto tigelteqnub . A na tamo uŋgasari naŋgi joqoqnsiqa minjreqnu , ‘ Niŋgi Nasaret tamo Yesus dauryiye . ’
54003016	Grace	Iga bole qalieonum , Qotei aqa kumbra nami ulitesoqnej qaji di tulaŋ kobaquja . Kumbra di Qotei na iga osorgonaq unem . Aqa kumbra di agiende . A segi tamo bulyonaqa tamo uŋgasari naŋgi a unoqneb . Mondor Bole a na aqa kumbra bole babtosiq osorgej . Osiq mergej , “ Aqa kumbra di tulaŋ tiŋtiŋo . ” Laŋ aŋgro naŋgi dego a unoqneb . Tamo naŋgi sawa bei beiq giloqnsibqa aqa anjam mare mare laqneb . Deqa tamo uŋgasari mandamq endi unub qaji naŋgi a qa naŋgo areqalo siŋgilatoqneb . Ariya Qotei na a olo osiq laŋ qureq osi oqnaqa a dia ñam kobaquja osiq unu .
66016021	Violence	Bati deqa ais oŋgol kokba awa bul aieleŋej . Ais oŋgol di tulaŋ kokba . Ais oŋgol segi segi naŋgo gulube 50 kilogram . Ais di laŋ goge dena tamo naŋgo jejamuq aisiqa naŋgi tulaŋ ugeugeinjrej . Qotei na ais di qariŋyej deqa tamo naŋgi minjiŋ oqetnjrnaqa Qotei misiliŋyoqneb .
61003013	Faith	Ariya Qotei a nami endegsi marej , “ E na laŋ bunuj ti mandam bunuj ti olo gereiyqai . ” A degsi marej deqa iga di unqajqa tariŋoqnsim unum . Laŋ bunuj ti mandam bunuj ti dia kumbra bole tiŋtiŋ gaigai sqas .
66006014	Description	Laŋ dego loumej . Qobuŋ rer qalsib lubteqnub dego kere . Mana ti nui ti kalil naŋgo soqneb qaji sawa uratosib jaraieb .
58010010	Grace	Yesus Kristus a Qotei aqa areqalo dauryosiq deqa a bati qujai qa aqa segi jejamu osiqa Qotei atraiyej . Kumbra dena a na iga Qotei aqa segi tamo uŋgasari boledamu sqa marsiq giltgej .
52001002	Faith	Iga gaigai niŋgi qa are qaloqnsim deqa Qotei biŋiyeqnum . Osim nuŋgo ñam gaigai maroqnsim pailyeqnum .
66006004	Violence	Degsi marnaqa hos bei brantej . Hos di lent . Naŋgi na tamo hos quraq di awesoqnej qaji a siŋgila yonabqa a na tamo uŋgasari mandamq di soqneb qaji naŋgi areqalo niñaqyetnjrnaqa naŋgi lawo kumbra uratosib tamo naŋgi ñumsib moiotnjroqneb . Naŋgi na a serie kobaquja yonabqa gilsiqa wau di yoqnej .
54006001	Recommendation	Ni na Kristen kaŋgal tamo kalil naŋgi minjrimqa naŋgi naŋgo wau qa gate naŋgo ñam soqtoqnsib naŋgo sorgomq di geregere soqnebe . Yimqa wau qa gate naŋgi naŋgo kumbra di unsib Qotei aqa ñam ti Kristus aqa anjam ti misiliŋyqa keresai .
51003009	Recommendation	Niŋgi nuŋgo areqalo namij aqa kumbra uge kalil urateb deqa niŋgi olo nuŋgo Kristen was naŋgi gisaŋ anjam minjroqnaib .
66002020	Sin	“ ‘ Ariya ino kumbra uge qujai agi ubtsiy mermqai . Uŋa Jesebel a ni ombla sosiq waueqnaqa ni na a wiyosaieqnum . A segi qa mareqnu , “ E Qotei aqa medabu o qaji uŋa . ” Di gisaŋ . A Qotei aqa medabu o qaji uŋa sai . A na ijo wau tamo naŋgi gisa gisaŋnjroqnsiqa gam osornjreqnaqa naŋgi na sambala kumbra yoqnsibqa qotei gisaŋ atrainjro qaji iŋgi uyeqnub .
48003008	Grace	Nami Qotei a endegsi qalieej , bunuqna sawa bei bei qaji tamo naŋgi Kristus aqa anjam bole qusib naŋgo areqaloq di siŋgilatibqa gam dena Qotei na naŋgi tamo bole une saiqoji qa minjrqas . Qotei a degsi qalieosiq deqa a Kristus aqa anjam bole di palontosiq Abraham minjej . Agi Qotei aqa anjam bei nami endegsib neŋgreŋyeb unu , “ O Abraham , ino leŋ naŋgoq dena e na sawa bei bei qaji tamo uŋgasari naŋgi kumbra bole enjrqai . ”
58012005	Recommendation	Nami Qotei a nuŋgo are siŋgilatetŋgwa osiqa niŋgi anjam endegsi merŋgej , “ O ijo aŋgro , e nuŋgo Tamo Koba . Deqa e na nuŋgo kumbra tingitetŋgwa marsiyqa gulube eŋgoqnit niŋgi gulube di qoboiyqa asgiŋgaiq . Osib are gulubeiŋgaiq . Niŋgi quiye . Tamo naŋgi e na qalaqalainjreqnum qaji naŋgi di e na olo tingitnjreqnum . Tamo naŋgi ijo segi aŋgro qa mareqnum qaji naŋgi e na gulube enjreqnum . ” Qotei a na niŋgi aqa segi aŋgro sqa marsiqa anjam degsi merŋgej . Niŋgi anjam deqa olo are walŋgwo kio ?
58013017	Recommendation	Nuŋgo Kristen gate naŋgi na nuŋgo qunuŋ taqateqnub . Deqa mondoŋ Qotei a naŋgo wau deqa nenemnjrimqa naŋgi kamba a minjqab . Deqa niŋgi naŋgo medabu geregere dauryoqnsib naŋgo sorgomq di soqniye . Niŋgi degyqab di naŋgi arebolebole na niŋgi taqatŋgwab . Naŋgi are gulube ti niŋgi taqatŋgwasai . Ariya naŋgi are gulube ti niŋgi taqatŋgwab di naŋgi na niŋgi geregere aqaryaiŋgwa keresai .
44013019	Description	Dena gago moma naŋgi walwelosib Kenan sawaq di brantonabqa dia Qotei na Kenan naŋgo qure kokba 7-pela padaltnjrsiq naŋgo mandam pupoiyosiq gago moma naŋgi enjrej . Qotei a naŋgi degnjrsiq bosi bosiq wausau 450 koboej .
54006003	Faith	Iga gago Tamo Koba Yesus Kristus aqa anjam dauryqom di iga Qotei aqa kumbra geregere qalieqom . Ariya tamo qudei naŋgi Yesus aqa anjam di dauryqa uratoqnsib olo anjam bei Yesus aqa anjam ti ombla kerekereosai qaji di tamo naŋgi minjreqnub .
63001010	Recommendation	Tamo bei a niŋgi qa bosim ariya a Kristus aqa anjam ti bqasai di niŋgi a baŋ ojaib . Niŋgi a osib nuŋgo talq osi gilaib .
47001005	Grace	Kristus a jaqatiŋ koba ej deqa iga dego jaqatiŋ koba eqnum . Kristus aqa kumbra dena Qotei na gago are olo latetgeqnu .
65001011	Sin	Tamo naŋgi di tulaŋ padalougetqab . Kein a nami kumbra uge yoqnej dego kere tamo naŋgi di Kein dauryosib kumbra uge yeqnub . Naŋgi silali koba oqajqa deqa maroqnsib gam grotosib Balam aqa kumbra uge dauryosib laqnub . Kora agi nami Qotei aqa anjam gotraŋyoqnej qaji aqa kumbra uge di dego naŋgi dauryeqnub . Deqa naŋgi padalougetqab .
65001010	Sin	Ariya tamo uge naŋgi di tulaŋ diqoqnsib kumbra naŋgi poinjrosai qaji di olo misiliŋyeqnub . Naŋgi wagme juwaŋ bul tulaŋ nanariosib naŋgo segi jejamu qa areboleboleinjreqnaqa areqalo bole dauryqa urateqnub . Naŋgo kumbra deqa mondoŋ Qotei na naŋgi tulaŋ ñumougetqas .
58011007	Faith	Noa a dego Qotei qa aqa areqalo siŋgilatej . Deqa Qotei na minjej , “ E bunuqna awa qariŋyit bosim mandam kalil keretqas . Deqa ni qobuŋ qujai gereiyime . ” Ariya Noa a Qotei aqa anjam di aqa damu unosaisosiqa a Qotei aqa anjam di dauryosiqa aqa uŋa ti aqa aŋgro ti naŋgi padalaib deqa qobuŋ qujai gereiyej . A Qotei qa aqa areqalo siŋgilatej deqa a na tamo uŋgasari kalil mandamq di soqneb qaji naŋgo kumbra uge ubtsiq minjroqnej . A Qotei qa aqa areqalo siŋgilatosiq qobuŋ gereiyej deqa Qotei na a tamo bole une saiqoji qa minjej . Agi Qotei na tamo kalil a qa naŋgo areqalo siŋgilateqnub qaji naŋgi tamo bole une saiqoji qa minjreqnu .
58009006	Description	Ariya iŋgi iŋgi kalil deqaji atra tal miligiq di atnab sonabqa atra tamo naŋgi bati gaigai atra tal miligiq giloqnsibqa warum dia Qotei louqajqa wau yeqnub .
44007051	Sin	Stiven a anjam di kalil marekritosiq olo siŋgila na endegsi minjrej , “ Niŋgi anjam gotraŋyo ani tamo . Nuŋgo are Qotei aqaq di sosai . Niŋgi sawa bei bei qaji tamo naŋgi bul . Sawa bei bei qaji tamo naŋgi Qotei qaliesai dego kere niŋgi dego Qotei qaliesai . Niŋgi Qotei aqa anjam quqwa urateqnub . Niŋgi bati gaigai Qotei aqa Mondor aqa anjam dego quqwa urateqnub . Nuŋgo moma naŋgi kumbra di yoqneb agi niŋgi na olo yeqnub .
54001009	Sin	Qotei a tamo naŋgi kumbra bole bole yeqnub qaji naŋgi qa osiq dal anjam atosai . Tamo naŋgi dal anjam gotraŋyoqnsib diqeqnub qaji naŋgi qa osiq dal anjam atej . Tamo naŋgi di naŋgo kumbra agiende . Naŋgi Qotei qoreiyoqnsib une ateqnub . Osib Qotei aqa kumbra dauryqa uratoqnsib olo mandam qa kumbra uge uge yeqnub . Naŋgi naŋgo ai wo abu wo ñumsib moiotnjreqnub . Osib tamo qudei naŋgi dego ñumeqnub .
46005009	Recommendation	E nami anjam endegsi neŋgreŋyosim niŋgi qa qariŋyem , “ Niŋgi sambala tamo naŋgi koba na laqnaib . ”
48001015	Grace	Ariya nami e ŋambabosaisonamqa Qotei na e giltbosiqa a e qa are boleiyosiq metbej .
45007015	Description	Kumbra e yeqnum qaji di aqa utru e poibosai . Kumbra e yqajqa arearetbeqnu qaji di e olo yosaieqnum . Ariya kumbra e yqajqa arearetbosaieqnu qaji di e olo yeqnum .
61003018	Faith	Gago Tamo Koba Yesus Kristus agi iga eleŋej qaji a niŋgi qa are boleiyeqnu . Niŋgi a qa bole qalieonub . Ariya a niŋgi qa are boleiyeqnu aqa kumbra dena niŋgi olo siŋgilatŋgimqa niŋgi aqaq dena qalie koba oqniye . Kristus a ñam koba ti unu deqa iga bini bati endeqa aqa ñam soqtoqnqom . Osim bati gaigai aqa ñam soqtoqnsim sqom . Bole .
46004010	Description	Iga Kristus aqa ñam osi laqnum deqa iga nanari tamo bul unum . Ariya niŋgi Kristus aqa kumbra qa tulaŋ qalie unub . Iga siŋgila saiqoji unum . Ariya niŋgi siŋgila ti unub . Iga ñam saiqoji unum . Ariya niŋgi ñam ti unub .
60005009	Faith	Ariya niŋgi Kristus qa nuŋgo areqalo siŋgilatoqnsib Satan gotraŋyoqniye . Niŋgi qalie , niŋgi jaqatiŋ eqnub dego kere Qotei aqa tamo uŋgasari sawa sawa kalilq di unub qaji naŋgi dego jaqatiŋ eqnub .
51003022	Recommendation	O kaŋgal tamo , niŋgi gaigai nuŋgo wau qa gate naŋgo anjam dauryoqniye . Niŋgi gisaŋosib nuŋgo wau qa gate naŋgo ŋamdamuq di laŋa wau bole yobulaib . Niŋgi Tamo Koba Kristus qa ulaosib deqa gaigai are bole na wau bole yoqniye .
66017012	Description	“ Ariya qala 10-pela ni unjronum qaji di naŋgo utru e na ubtit ni quqwam . Naŋgi mandor kokba 10-pela . Naŋgi dego mandor sosaiunub . Naŋgi bunuqna wagme juwaŋ a ombla na siŋgila osib mandor kokba sqab . Sokiñalayosib olo padalqab .
46002012	Grace	O was qu , iga mandam qaji mondor osai . Iga Mondor Bole Qotei aqaq dena bej qaji di em . Deqa iŋgi iŋgi kalil Qotei na iga egeqnu qaji di Mondor na iga osorgeqnu deqa iga qalie .
59005001	Recommendation	Niŋgi tamo uŋgasari ñoro koba ti unub qaji niŋgi quiye . Bunuqna gulube kokba niŋgi qa bqas . Niŋgi deqa are qalsib akamkobaoqniye .
66002010	Recommendation	Bunuqna ni jaqatiŋ koba oqam . Ni deqa ulaaim . Ni que . Satan a na niŋgi qudei ojeleŋosim tonto talq breiŋgwas . Breiŋgimqa niŋgi ijo ñam geregere ojqab kio ijo ñam uratosib uloŋqab kio di Satan a nuŋgo areqalo unsim qalieqajqa deqa niŋgi tonto talq breiŋgwas . Niŋgi bati 10-pela gulube ti jaqatiŋ ti sqab . Ariya niŋgi e qa nuŋgo areqalo siŋgilatosib soqniye . Sosib sosib gilsib jeu tamo naŋgi na niŋgi liŋgib moreŋqab . Amqa e na niŋgi ŋambile eŋgwai . Ŋambile di nuŋgo awai boledamu .
54006011	Recommendation	Ariya Timoti , ni Qotei aqa tamo deqa ni kumbra uge kalil deqaji torei qoreiyosim taqat ate . Osim ni kumbra tiŋtiŋ yoqnsim Qotei aqa kumbra dauryoqnsim a qa ino areqalo siŋgilatoqnsim tamo naŋgi qalaqalainjroqne . Osim ni gulube kalil qa siŋgila na tigeloqnsim tamo uŋgasari naŋgi lawo kumbra enjroqne .
59005005	Sin	Niŋgi mandamq endia sosibqa gara bole bole jugoqnsib nuŋgo segi jejamu qa areboleboleiŋgeqnaqa iŋgi koba uyeqnub . Deqa kaja du du naŋgo jejamu diq diqeqnaq naŋgo mandor naŋgi na ñumeqnub dego kere mondoŋ Qotei na niŋgi dego luŋgwas .
66004004	Description	Ariya e olo ŋam atsimqa awo jaram kokba 24 unjrem . Awo jaram kokba 24 dena Qotei aqa awo jaram ambletesoqneb . Gate kokba 24 naŋgi awo jaramq di awoeleŋesoqneb . Naŋgi gara qat olekokba jigeleŋosib mandor kokba naŋgo gate tatal wala ti gol na gereiyo qaji di ateleŋosib soqneb .
66018007	Description	A na aqa segi ñam soqtoqnsiqa sambalaosiq laqnsiqa kumbra uge uge yeqnu . Niŋgi aqa kumbra deqa keretosib a jaqatiŋ koba yibqa a akamugetqas . A segi mareqnu , ‘ E mandor koba . E ijo segi awo jaram kobaq di awejunum . E uŋa qobul sai . Gulube bei ijoq bqa keresai . Deqa e akamqasai . ’
60003007	Recommendation	O tamo , niŋgi areqalo bole dauryosib nuŋgo uŋgasari naŋgi ti geregere soqniye . Nuŋgo uŋgasari naŋgi tamo sai . Naŋgi uŋa . Naŋgo jejamu siŋgila sai . Deqa niŋgi lawo na naŋgi kumbra bole bole enjroqniye . Uŋgasari naŋgi dego ŋambile gaigai sqab . Niŋgi degsib qalieosib deqa nuŋgo uŋgasari naŋgi gereinjroqniye . Niŋgi kumbra degyqab di iŋgi bei na nuŋgo pail getentqa keresai . Qotei a nuŋgo pail quoqnqas .
54002012	Recommendation	E na uŋgasari naŋgi anjam palontqa saidnjreqnum . Deqa naŋgi tamo naŋgo gate saib . Naŋgi medabu getentosib anjam segi quoqnebe .
46001009	Faith	Niŋgi Qotei aqa Ŋiri gago Tamo Koba Yesus Kristus a ombla areqalo qujaitosib sqajqa deqa Qotei na niŋgi metŋgej . Kumbra kalil Qotei a nami niŋgi eŋgwajqa marej qaji di a na eŋgwas .
48005013	Recommendation	O was qu , Kristus a na niŋgi eleŋej deqa dal anjam na niŋgi olo bunu taqatŋgwasai . Qotei a deqa are qalsiq niŋgi metŋgej . Ariya niŋgi endegsib are qalaib , “ Iga dal anjam aqa sorgomq di sosai deqa uŋgum , iga olo gago areqalo namij dauryosim kumbra uge uge yoqnqom . ” Niŋgi degsib are qalaib . Niŋgi nuŋgo Kristen was naŋgo kaŋgal tamo bul sosib naŋgi qalaqalainjroqniye .
59002012	Recommendation	Niŋgi geregere endegsi poiŋgem . Qotei aqa dal anjam a gago une aqa siŋgila kobo-tetgwajqa deqa iga egej . Yim gago une na iga olo titgwasai . Qotei a dal anjam dena gago kumbra qa iga pegigwas . Deqa nuŋgo anjam maro ti nuŋgo kumbra ti di geregere taqatoqnsib Qotei aqa dal anjam aqa sorgomq di soqniye .
46012005	Faith	Iga Tamo Koba Yesus aqa wau segi segi ojeqnum . Ariya Yesus a segi qujai Tamo Koba .
45009005	Description	Naŋgo moma utru naŋgi nami ñam koba ti soqneb . Naŋgoq dena Kristus a ŋambabej . Kristus a segi Qotei . A iŋgi iŋgi kalil naŋgo gate . Deqa iga bati gaigai aqa ñam soqtoqnqom . Bole .
47001006	Description	Iga gulube eqnum di aqa utru agiende . Iga gulube oqnimqa gago gulube dena nuŋgo are latetŋgwajqa deqa . Yim Qotei na niŋgi oqas . Ariya Qotei na gago are latetgoqnimqa dena dego nuŋgo are latetŋgwajqa deqa . Qotei a nuŋgo are latetŋgeqnu deqa jaqatiŋ iga eqnum qaji di niŋgi dego oqnsib siŋgila na tigelesqab .
47001021	Faith	Qotei a segi na iga ti niŋgi ti siŋgilatgeqnaqa iga Kristus beteryosim siŋgila na unum . A na qujai iga aqa segi tamo sqa marsiq giltgej .
44010015	Recommendation	Onaqa Qotei na olo Pita minjej , “ Iŋgi iŋgi kalil e na bole qa maronum qaji di ni na olo uge qa maraim . ”
66018009	Sin	“ Mandor kokba mandamq di unub qaji naŋgi Babilon ombla na sambalaosib laqnsibqa kumbra tulaŋ ugedamu yeleŋoqneb . Deqa Babilon qure a ŋamyuo na yusim qurem oqoqnimqa mandor kokba naŋgi di unsibqa akamaniyosib tulaŋ are gulubeinjrqas .
43014023	Faith	Onaqa Yesus na kamba minjej , “ Tamo bei na e tulaŋ qalaqalaibqas di a ijo anjam dauryoqnqas . Yimqa ijo Abu na kamba tamo di qalaqalaiyimqa aqo ijo Abu wo aqaq bosim a ombla gaigai sqom .
62004010	Grace	Qotei a qalaqalaiyo kumbra qa utru . Deqa iga endegsi are qalqasai , iga namoqna Qotei qalaqalaiyem . Di sai . Qotei a namoqna iga qalaqalaigej . Osiqa aqa Ŋiri qariŋyonaq mandamq aisiqa gago une kobotosiqa Qotei aqa minjiŋ taqal waiyej .
62001007	Faith	Qotei a suwaŋoq di unu dego kere iga dego suwaŋoq di walwelqom di iga Qotei aqa tamo uŋgasari kalil naŋgi ti areqalo qujaitosim sqom . Soqnimqa Qotei aqa Ŋiri Yesus aqa leŋ aiej qaji dena gago une kalil kobotetgoqnimqa iga aqa ŋamgalaq di tamo bole une saiqoji sqom .
48004007	Grace	Deqa niŋgi olo kaŋgal tamo sosai . Niŋgi Qotei aqa aŋgro tiŋtiŋ unub . Deqa niŋgi qalieonub , niŋgi Qotei aqa iŋgi iŋgi kalil oqab .
58001008	Faith	Ariya Qotei na aqa segi Ŋiri endegsi minjej , “ O Qotei , ni bati gaigai Mandor Koba sqam . Sosim ni kumbra tiŋtiŋ na ino segi tamo uŋgasari naŋgi taqatnjroqnqam .
43010033	Sin	Onaqa Juda naŋgi na kamba endegsib minjeb , “ Iga ino wau bole bei qa are qalsim ni meniŋ na lumqasai . Ni Qotei misiliŋyonum deqa lumqom . Agi ni Qotei aqa sawa osim maronum , ‘ E segi Qotei . ’ Ni degsi maraim . Ni mandam tamo . Deqa ni lumqom . ”
66014011	Description	Ŋamyuo di aqa qurem bati gaigai oqoqnqas . Tamo naŋgi wagme juwaŋ aqa ñam ti aqa toqor ti osibqa aqa sulum wo biŋinjroqnqab di naŋgi bati gaigai qanam ti qolo ti jaqatiŋ koba oqnsib sqab . Naŋgi aqaratqa keresai . ”
47004001	Faith	Qotei a iga qa tulaŋ dulosiq deqa wau di iga egej . Deqa iga wau di ojqajqa asgigosaieqnu .
58013006	Faith	Deqa iga segi segi gago are siŋgilatosim endegsi maroqnqom , “ Tamo Koba Qotei a na e aqaryaibeqnu . Deqa e ulaqasai . Tamo bei na e ugetbqa keresai . ”
45014003	Recommendation	Ariya tamo naŋgi iŋgi iŋgi kalil uyeqnub qaji naŋgi na olo tamo naŋgi wagme getenteqnub qaji naŋgi uge qa minjraib . Tamo naŋgi wagme getenteqnub qaji naŋgi na tamo naŋgi iŋgi iŋgi kalil uyeqnub qaji naŋgi dego uge qa minjraib . Qotei na naŋgi ti niŋgi ti eleŋej .
45015005	Grace	Qotei a segi na gago areqalo siŋgilatetgeqnu . A segi na iga aqaryaigeqnu deqa iga siŋgila na tigeleqnum . Ariya Qotei na niŋgi aqaryaiŋgimqa niŋgi Kristus Yesus aqa kumbra dauryosib areqalo qujaitosib soqniye .
58007027	Description	Atra tamo kokba nami soqneb qaji naŋgi bati gaigai wagme iŋgi iŋgi oqnsib Qotei atraiyoqneb . Namoqna naŋgi naŋgo segi une qa wagme iŋgi iŋgi atraiyoqneb . Osib tamo uŋgasari naŋgo une qa dego atraiyoqneb . Ariya Yesus a wau degyosai . A bati qujai qa aqa segi jejamu ŋambile sonaq osiqa Qotei atraiyej .
62003017	Sin	Tamo bei a mandam endeqa iŋgi iŋgi koba koroiyosimqa ariya aqa was bei iŋgi saiqoji soqnim unsim a aqaryaiyosaiamqa iga endegsi qalieqom , Qotei aqa qalaqalaiyo kumbra tamo di aqa are miligiq di sosai .
47005008	Faith	Ariya e maronum , iga are siŋgilatosim unum . Deqa iga gago jejamu endi uratosim oqsim Tamo Koba Yesus ombla sqajqa are qaleqnum . Yim bati deqa aqa laŋ qure di gago qure utru sqas .
60002011	Recommendation	O ijo kadoi bole , nuŋgo qure bole agi laŋ goge di unu . Deqa niŋgi mandamq endia yauŋ tamo bulosib unub . Deqa e na niŋgi endegsi merŋgwai . Niŋgi nami nuŋgo areqalo namij dauryqajqa are prugŋgoqnej . Ariya areqalo namij di nuŋgo qunuŋ ti ombla qoteqnub . Deqa niŋgi nuŋgo areqalo namij di uratosib qoreiyiye .
60002017	Recommendation	Osib niŋgi tamo kalil naŋgi kumbra bole enjroqniye . Osib Qotei aqa tamo uŋgasari naŋgi qalaqala-injroqniye . Niŋgi Qotei ulaiyoqnsib aqa sorgomq di soqniye . Sosib mandor kokba naŋgo ñam soqtoqniye .
44007025	Description	Osiqa are qalej , ‘ Ijo leŋ Israel naŋgi ijo kumbra di unsib endegsi poinjrqas , “ Bole , Qotei na Moses giltimqa a na iga joqsim Isip sawa uratqom . ” ’ Di naŋgi degsi poinjrosai .
50003002	Violence	Niŋgi geregere ŋam atsib soqniye . Tamo qudei naŋgi bauŋ juwaŋ bul sosib kumbra uge uge yoqnsib laqnub . Tamo deqaji naŋgi Israel naŋgo kumbra dauryqajqa tulaŋ siŋgilaoqnsib deqa naŋgi na iga kalil muluŋ waigwajqa mareqnub . Naŋgo muluŋ di bolesai .
56001016	Sin	Naŋgi segi mareqnub , “ Iga Qotei qa qalie bole . ” Di gisaŋ . Naŋgi kumbra uge uge yeqnub dena iga poigeqnu , naŋgi Qotei qoreiyeqnub . Deqa Qotei a na naŋgi uratnjreqnu . Naŋgi Qotei aqa anjam gotraŋyeqnub qaji tamo . Naŋgi kumbra bole bei dauryqa keresai .
45010002	Faith	E Israel naŋgi qa qalieem deqa e endegsi mareqnum , naŋgi kumbra Qotei a areareteqnu qaji di dauryqajqa tulaŋ siŋgilaeqnub . Ariya naŋgi Qotei aqa kumbra deqa geregere poinjrosaieqnu .
47001004	Grace	Deqa a gago gulube kalil qa gago are latetgeqnu . Yeqnaqa aqa kumbra dena iga na olo kamba tamo uŋgasari gulube ti unub qaji naŋgo are latetnjreqnum .
55002015	Recommendation	Ni Qotei aqa wau tamo boledamu sqajqa siŋgilaoqnim Qotei a nuŋgo wau qa tulaŋ arearetoqnqas . Deqa ni Qotei aqa anjam bole geregere palontoqne . Ni degyqam di ni aqa ŋamgalaq di jemaimqasai .
53002004	Description	Satan aqa tamo di a na qotei gisaŋ kalil naŋgi jeutnjroqnqas . Osim a diqoqnsim aqa segi ñam soqtoqnsim qotei gisaŋ naŋgi di tulaŋ buŋnjrqas . Deqa a Qotei aqa atra tal koba miligiq gilsim di awoosim marqas , “ E segi Qotei . ”
49006004	Recommendation	O abu , niŋgi na nuŋgo aŋgro naŋgo areqalo ugetetnjraib . Yim naŋgi minjiŋ oqetnjro uge . Niŋgi Tamo Koba Qotei aqa ŋamgalaq di naŋgo kumbra tingitetnjroqnsib Qotei aqa anjam plaltosib minjroqniye .
45008037	Grace	Ariya Kristus na iga qalaqalaigej deqa gulube kalil di gagoq di brantoqnqas di uŋgum . A na gaigai iga aqaryaigeqnu deqa iga qoto siŋgilaoqnsim tigelejunum .
44026014	Violence	Suwantgonaqa iga kalil ululoŋosim mandamq di ŋereŋem . E ŋeiesosimqa tamo bei aqa kakoro quem . A Hibru anjam na endegsi merbej , ‘ O Sol , ni kiyaqa e ugeugeibeqnum ? Ni e ugeugeibeqnum dena ino segi jejamu dego ugeugeiyeqnum . Ino segi qaja pulutosim ino jejamu qoruyqam dego kere . ’
66002009	Sin	Ni gulube ti jaqatiŋ ti ejunum di e qalie . Ni iŋgi tulaŋ saiqoji unum di dego e qalie . Di uŋgum . Ni laŋ qure qa iŋgi iŋgi koba eleŋejunum . E qalie , tamo qudei naŋgi na ni misiliŋmoqnsib anjam uge uge mermeqnub . Naŋgi segi qa mareqnub , “ Iga Juda tamo . ” Di gisaŋ . Naŋgi Satan aqa aŋgro .
46013006	Faith	Tamo naŋgi qalaqalaiyo kumbra dauryqab di naŋgi kumbra uge qa areboleboleinjrqasai . Naŋgi kumbra bole qa segi areboleboleinjroqnqas .
59001021	Recommendation	Deqa kumbra uge uge jigat kalil gaigai nuŋgoq di branteqnu qaji di niŋgi taqal waiyoqniye . Osib nuŋgo segi ñam aguq atoqnsib Qotei aqa anjam a nami nuŋgo are miligiq di atej unu qaji di niŋgi ojesoqniye . Ojesqab di Qotei a nuŋgo qunuŋ oqas .
46003006	Grace	E wauq di iŋgi yagem . Apolos a na wau taqatoqnej . Ariya Qotei a segi na iŋgi boleteqnu .
66014008	Sin	Onaqa laŋ aŋgro bei na laŋ aŋgro di dauryosiq bej . Bosiq endegsi marej , “ Qure koba Babilon a tulaŋ padalougetqo ! Od , a tulaŋ padalougetqo ! Babilon a na tamo uŋgasari kalil mandamq di so qaji naŋgi aqa sambala kumbra dauryoqnqajqa deqa are tigeltetnjroqnej . Aqa kumbra di a na wain siŋgila koba naŋgi anainjreqnaq nanarioqneb dego bul . ”
43015014	Recommendation	Niŋgi ijo anjam e na merŋgeqnum qaji endi dauryoqnqab di niŋgi ijo segi kadoi bole sqab .
62005021	Recommendation	O ijo aŋgro kalil , niŋgi gisaŋ qotei kalil naŋgi torei qoreinjrsib isaq giliye .
55003006	Sin	Tamo naŋgi di uŋa qudei areqalo bole ti sosai qaji naŋgo tal miligiq giloqnsib naŋgi minjreqnub , “ Niŋgi gago anjam dauryiye . ” Osib naŋgi walawalainjroqnsib naŋgo areqalo titetnjroqnsib niñaqyetnjreqnub . Uŋa naŋgi di une gargekoba yeqnub . Yeqnab naŋgo une dena naŋgi siŋgila na ojeqnaqa naŋgi kumbra uge uge yqajqa are prugnjreqnu .
49004015	Faith	Deqa iga naŋgo anjam di quetnjrqasai . Iga qalaqalaiyo kumbra dauryoqnsim anjam bole segi maroqnqom . Osim dena iga kalil boleoqnsim siŋgilaoqnsim gago Gate Koba Kristus beteryesqom .
49004003	Faith	Osib niŋgi nuŋgo Kristen was kalil naŋgi koba na are qujaitosib lawo na sqajqa siŋgilaoqniye . Kumbra di agi Qotei aqa Mondor na iga osorgeqnu .
44009005	Description	Onaqa Sol na minjej , “ O Tamo Koba , ni yai ? ” Onaqa minjej , “ E Yesus agi ni na ugeugeibeqnum qaji .
60003015	Recommendation	Niŋgi nuŋgo are miligiq di Kristus atsib sosibqa a segi qujai nuŋgo Tamo Koba degsib are qaloqniye . Yimqa tamo qudei naŋgi nuŋgo kumbra di unsib endegsib nenemŋgoqnqab , “ Niŋgi iŋgi bole kie qa tariŋoqnsib deqa niŋgi tulaŋ areboleboleiŋgeqnu ? ” Degsib nenemŋgoqnibqa niŋgi na kamba olo naŋgi anjam minjrqajqa gam gereiysib soqniye . O was qu , niŋgi bati gaigai degyoqniye .
44007033	Recommendation	Onaqa Tamo Koba Qotei na olo minjej , ‘ Mandam mutu kiñala ni tigelejunum endi getento koba . Deqa ino siŋga tatal piqt .
62002024	Faith	Anjam niŋgi nami quoqneb qaji di niŋgi olo siŋgila na ojesoqniye . Ojesqab di Abu wo aqa Ŋiri wo naŋgi niŋgi ti gaigai sqab .
43008051	Faith	Niŋgi quiye . E bole merŋgwai . Tamo bei na ijo anjam qusim dauryqas di a olo moiqa keresai . Saibolesai . ”
66020011	Description	Ariya e olo ŋam atsimqa awo jaram kobaquja tulaŋ qat unem . Qotei a awo jaram dia awesonaqa aqa ulatamuq dena mandam ti laŋ ti jaraiosib loumnab unjrem .
46006013	Recommendation	Tamo qudei naŋgi mareqnub , “ Uyo iŋgi aqa wau agi aisim meneq di sqajqa . Mene aqa wau agi iŋgi uyqajqa . ” Di naŋgi bole mareqnub . Ariya mondoŋ Qotei na uyo iŋgi ti mene ti di kalil torei kobotqas . Ariya gago jejamu di sambala kumbra yqajqa sai . Gago jejamu di Tamo Koba Yesus aqa . A segi na taqateqnu .
45006011	Faith	Dego kere niŋgi dego endegsib are qaliye . Niŋgi dego moiobuleb deqa niŋgi olo une aqa sorgomq di sqasai . Niŋgi Kristus Yesus beteryosib deqa niŋgi Qotei ombla ŋambile unub .
47002014	Faith	Ariya e Qotei biŋiyeqnum . Di kiyaqa ? A na gaigai iga aqaryaigeqnu deqa iga Kristus aqa siŋgila na qoto buŋyeqnum . Iga Qotei aqa wau ojeqnum dena tamo uŋgasari sawa sawa kalilq di unub qaji naŋgi Qotei qa bole poinjreqnu . Powo di sabaŋ quleq bolequja jagwa na osi gileqnu dego bul .
62001005	Grace	Yesus Kristus a na anjam endegsi mergonaq iga quem , “ Qotei a puloŋ bul . Ambru bei aqaq di sosai . ” Anjam di iga qusimqa agi niŋgi olo merŋgeqnum .
43006037	Grace	Tamo uŋgasari kalil Qotei na e ebej qaji naŋgi ijoq boqnqab . Tamo ijoq bqas qaji di e na olo wiyqa keresai bolesai .
58013001	Recommendation	Ariya Kristen was qu , bati gaigai niŋgi segi segi nuŋgo was naŋgi qalaqalainjroqniye .
58007025	Grace	Deqa tamo uŋgasari Yesus aqa ñam na Qotei aqa areq gileqnub qaji naŋgi di a na torei oqa kere . Di kiyaqa ? A bati gaigai ŋambile sosim naŋgi qa Qotei pailyoqnqas .
43019015	Violence	Onaqa naŋgi tulaŋ koba leleŋosib minjeb , “ Ni na a taqal waiy ! Osim ŋamburbasq di qame ! ” Onaqa Pailat na minjrej , “ E nuŋgo mandor koba osiy ŋamburbasq di qamqai e ? ” Onaqa atra tamo kokba naŋgi na kamba minjeb , “ Gago mandor bei saiqoji . Gago mandor qujai agi Sisar . ”
45011005	Grace	Dego kere bini Qotei a tamo quja quja segi eleŋej unub . A naŋgi qa are boleiyonaq kumbra dena a na naŋgi giltnjrej .
66017002	Sin	Mandor kokba kalil mandamq di unub qaji naŋgi a ombla na sambalaosib laqnub . Tamo kalil mandamq di unub qaji naŋgi dego a ti sambalaosib laqnub . Naŋgo kumbra di naŋgi wain uyoqnsib nanarieqnub dego bul . ”
45012010	Recommendation	Niŋgi gaigai Qotei aqa segi tamo uŋgasari naŋgi nuŋgo was tiŋtiŋ edegosib naŋgi qalaqalainjroqniye . Niŋgi nuŋgo segi ñam tentoqnsib Kristen was naŋgo ñam olo soqtoqniye .
45008014	Faith	Tamo uŋgasari kalil Qotei aqa Mondor na naŋgi gam osornjreqnaq walweleqnub qaji naŋgi Qotei aqa aŋgro tiŋtiŋ unub .
66012003	Description	Onaqa laŋ goge dia maŋwa bei brantonaq unem . E unem di amal uge lent kobaquja soqnej . Amal di aqa gate 7-pela ti aqa qala 10-pela ti soqnej . Aqa gateq di dego gate tatal 7-pela soqneb . Gate tatal di mandor kokba naŋgi na ateqnub deqaji bul .
45008017	Faith	Ariya iga Qotei aqa aŋgro unum deqa mondoŋ iga iŋgi bole bole Abu Qotei na nami iga egwa marej qaji di oqom . Iŋgi bole di agi gago was Kristus a na nami esoqnej . A jaqatiŋ ej dego kere iga dego jaqatiŋ oqnsim sqom . Ariya mondoŋ iga a ombla ñam koba osim so bole gaigai sqom .
54005017	Recommendation	Kristen gate naŋgi wau bole yeqnub deqa ni na tamo uŋgasari naŋgi minjrimqa naŋgi na Kristen gate naŋgo ñam soqtetnjroqnsib naŋgi iŋgi iŋgi qa aqaryainjroqnebe . Kristen gate qudei naŋgi Qotei aqa anjam palontqajqa waukobaoqnsib Qotei aqa gam bole tamo uŋgasari naŋgi osornjreqnub . Deqa ni na tamo uŋgasari naŋgi minjrimqa naŋgi na Kristen gate naŋgi di tulaŋ geregereinjroqnebe .
46008007	Sin	Ariya Kristen tamo qudei naŋgi anjam deqa geregere poinjrosaiunu . Naŋgi nami iŋgi iŋgi oqnsib gisaŋ qotei naŋgo sulum atrainjroqneb deqa bini naŋgi endegsib are qaleqnub , “ Iga sulum atrainjro qaji iŋgi di uyqom di iga sulum naŋgi di olo atrainjroqnqom . Dena iga unetqom . ” O was qu , naŋgi powo bole osai deqa naŋgi degsib are qaleqnub .
43015002	Grace	Ijo dani qudei naŋgi gei bole atqasai di ijo Abu na naŋgi giŋgeŋnjrsim taqal breinjrqas . Ijo dani gei bole ateleŋeqnub qaji di ijo Abu na gereinjreqnaqa naŋgi olo gei koba ateleŋeqnub .
60005003	Recommendation	Niŋgi na Qotei aqa tamo uŋgasari naŋgi siŋgila na taqatnjraib . Qotei na naŋgi joqsiqa nuŋgo baŋq di atej unub deqa niŋgi kumbra bole na naŋgi taqatnjriye . Yimqa naŋgi nuŋgo kumbra di unsib niŋgi daurŋgwab .
52004013	Recommendation	Ariya was qu , tamo uŋgasari nami moreŋeb qaji naŋgi mondoŋ kumbra kie turqab di niŋgi qalieqajqa deqa merŋgwom . Tamo uŋgasari Qotei qaliesai qaji naŋgi subq na tigelqa bati qa tariŋosaieqnub . Deqa naŋgo was bei a moiqas di naŋgi tulaŋ are ugeinjrqas . Ariya niŋgi degsib tulaŋ are ugeiŋgaim deqa anjam endi merŋgwom .
58011029	Description	Israel naŋgi Qotei qa naŋgo areqalo siŋgilatosib deqa naŋgi Yuwal Lentq di gentsib mandam boleq aisib walwelosib gileb . Gileqnab Isip naŋgi na naŋgi daurnjrsib yuwal ambleq aisib ya uysib moreŋeb .
44007020	Description	Bati deqa Moses a ŋambabej . Qotei a Moses qa are tulaŋ boleiyonaq soqnej . Bai qalub qa Moses aqa meani naŋgo talq dia a ulitosib geregereiyoqneb .
58005002	Grace	Atra tamo kokba naŋgi iga bul mandam tamo . Naŋgi dego siŋgila saiqoji unub deqa naŋgi une yoqnqa kere . Deqa naŋgi na tamo uŋgasari Qotei aqa kumbra geregere qaliesai qaji naŋgi ti tamo uŋgasari Qotei aqa gam groteqnub qaji naŋgi ti naŋgo une qa jiŋga na gereinjreqnub .
45013012	Recommendation	Qolo koboeqnaqa sawa suwaŋqa laqnu . Deqa iga ambru qaji kumbra kalil uratosim suwaŋ qaji kumbraq di sqom . Suwaŋ qaji kumbra di iga qoto qa gara bul jigsim sqom .
49006009	Recommendation	Ariya wau qa gate , niŋgi dego nuŋgo kaŋgal tamo naŋgi kumbra bole enjroqniye . Niŋgi naŋgi ula enjroqnaib . Tamo Koba Qotei a laŋ goge di unu . A nuŋgo Tamo Koba unu . A kaŋgal tamo naŋgo Tamo Koba dego unu . Deqa a kumbra qujai na tamo uŋgasari kalil naŋgi peginjreqnu . Niŋgi deqa are qalsib nuŋgo kaŋgal tamo naŋgi kumbra bole enjroqniye .
45012015	Recommendation	Kristen was qudei naŋgi areboleboleinjrimqa niŋgi kamba dego naŋgi koba na areboleboleiŋgeme . Ariya was qudei naŋgi akamoqnibqa niŋgi kamba dego naŋgi koba na akamoiye .
45002005	Sin	Ino are miligi geteŋejunu deqa ni are bulyosai . Ino kumbra dena ni na ino awai uge tombol ateqnum . Deqa mondoŋ diŋo batiamqa Qotei a kumbra tiŋtiŋ na tamo naŋgo une qa minjrsimqa aqa minjiŋ boleq atsim awai tulaŋ ugedamu ni emqas .
44014019	Violence	Onaqa Juda tamo qudei naŋgi Antiok dena ti Aikoniam dena ti walwelosib Listra qureq beb . Bosib dia tamo uŋgasari naŋgo are ugetetnjrnabqa naŋgi tigelosib Pol meniŋ na qaleb . Osib a giriŋyosib gilsib qure qalaq di ateb . Naŋgi are qaleb , “ A moiqo . ”
43013021	Description	Yesus a naŋgi anjam degsi minjrsiq koboonaqa a are tulaŋ gulubekobaiyonaqa marej , “ Niŋgi quiye . E bole merŋgwai . Ijo aŋgro bei na e osim jeu tamo naŋgo baŋq di atqas . ”
48003022	Faith	Ariya degsi sosai . Agi Qotei aqa anjam bei nami endegsib neŋgreŋyeb unu , “ Tamo uŋgasari kalil naŋgo une na naŋgi tonto talq di breinjrobuleqnu . ” Qotei a nami anjam degsi marej . Di kiyaqa ? Iga tamo uŋgasari Yesus Kristus qa gago areqalo siŋgilateqnum qaji iga na iŋgi bole bole Qotei a nami iga egwa marej qaji di olo oqajqa deqa .
66011007	Violence	Naŋgo aiyel anjam maro bati koboamqa wagme juwaŋ sub guma kobaq di unu qaji a subq dena brantosim naŋgi aiyel qoto itnjrsim a qoto siŋgilaosim naŋgi ñumim moreŋqab .
58003014	Faith	Iga nami siŋgila na Qotei qa gago areqalo siŋgilatem . Ariya gago areqalo di iga olo tulaŋ siŋgila na ojsimqa gilsim gilsim moiqom . Iga degyqom di iga Kristus aqa segi tamo uŋgasari tiŋtiŋ sqom .
45008010	Faith	Niŋgi une ti unub deqa nuŋgo jejamu moiqas . Ariya Kristus a nuŋgo are miligiq di unu deqa niŋgi Qotei aqa ŋamgalaq di tamo bole une saiqoji unub . Deqa Qotei aqa Mondor na niŋgi ŋambile eŋgwas .
44007052	Sin	Nuŋgo moma naŋgi kumbra endegsib yoqneb . Naŋgi na Qotei aqa medabu o qaji tamo kalil naŋgi ugeugeinjroqnsib ñumoqneb . Bei uratosaioqneb . Kalil ñumoqneb . Qotei aqa medabu o qaji tamo naŋgi na nuŋgo moma naŋgi anjam endegsib minjroqneb , ‘ Kumbra Tiŋtiŋ Yeqnu Qaji Tamo a bqas . ’ Degsib minjreqnab naŋgi quqwa uratoqnsib naŋgi ñumoqneb . Ariya Yesus a bonaqa niŋgi na nuŋgo moma naŋgo kumbra di dauryosib Yesus osib jeu tamo naŋgo baŋq di atnabqa naŋgi na qalnab moiej .
48005021	Sin	ya uysib nanarioqa , alaŋkobaoqa . Areqalo namij aqa kumbra agide . E nami merŋgem agi olo merŋgwai . Tamo kalil kumbra uge deqaji yeqnub qaji naŋgi Qotei na osim taqatnjrqasai . Osim a naŋgo Mandor Koba sqasai dego .
43012036	Faith	Puloŋ a nuŋgo ambleq endi unu . Deqa niŋgi puloŋ di osib puloŋ qa nuŋgo areqalo siŋgilatiye . Niŋgi degyqab di niŋgi puloŋ aqa aŋgro bole sqab . ” Yesus a anjam degsi minjrsiqa naŋgi uratnjrnaq naŋgi a olo unosai .
58003002	Faith	Qotei na Yesus wau yej deqa a wau di uratosai . A Qotei aqa anjam geregere dauryoqnej . Agi Moses a nami Qotei aqa wau geregere ojoqnej dego kere . Moses a Qotei aqa tamo uŋgasari naŋgo ambleq di wauoqnej . Tamo uŋgasari naŋgi di Qotei aqa tal bul .
56003006	Grace	Yesus Kristus agi iga eleŋej qaji aqa wau na Qotei na aqa Mondor Bole qariŋyonaqa gago are miligiq aiej .
44004036	Description	Naŋgo ambleq di tamo bei soqnej aqa ñam Josep . Aqa ñam bei Barnabas . Yesus aqa aŋgro 12-pela naŋgi na ñam di waiyeb . Aqa ñam di aqa damu , “ Tamo are siŋgilatetnjro qaji . ” Barnabas a Juda naŋgo moma utru Jekop aqa aŋgro Livai aqa leŋ . A Saiprus nui qaji .
48006009	Recommendation	Deqa iga kumbra bole yoqnqajqa asgigwasai . Iga asgigwasai di bunuqna iga awai bole oqom .
48002019	Faith	Ariya dal anjam a na e moio qa gamq di waibej . Osiqa e moiotbej . Gam dena e bini Qotei ombla ŋambile unum . E Kristus ombla na ŋamburbasq di gaiŋosim moiem .
66011001	Recommendation	Onaqa Qotei na walwelqa toqoŋ bei ebsiqa merbej , “ Ni toqoŋ endi waiysim ijo atra tal aqa ole keret . Osim atra bijal aqa ole dego keret . Tamo uŋgasari ijo atra tal miligiq dia e qa loueqnub qaji naŋgi dego sisiy .
66014004	Description	Tamo 144,000 naŋgi di nami uŋa ti sambalaosaioqneb . Deqa naŋgo jejamu yala jigatosai . Naŋgi une saiqoji . Kaja Du a walwelosiq sawa sawaq gileqnaqa naŋgi a dauryosib laqnub . Tamo uŋgasari kalil mandamq di unub qaji naŋgo ambleq dena Qotei na tamo 144,000 naŋgi di awaiyeleŋej . Tamo naŋgi di Qotei na eleŋej deqa naŋgi iŋgi meli bunuj bulosib Qotei wo Kaja Du wo naŋgo segi tamo unub .
66009007	Description	E sis naŋgi unjrem di hos qoto qa gilqajqa walatnjreqnub dego kere . Sis naŋgo gateq di gate tatal gol na gereiyo qaji ateleŋesoqneb . Naŋgo ulatamu tamo ulatamu bul .
60002016	Recommendation	Bole , mandam tamo bei na niŋgi taqatŋgosaieqnu . Kristus a segi na niŋgi taqatŋgeqnu . Niŋgi degsib are qalsib walweloqniye . Ariya niŋgi endegsib are qalaib , “ Mandam tamo bei na iga taqatgosaieqnu deqa uŋgum , iga kumbra uge yoqnqom . ” Niŋgi degsib are qalaib . Niŋgi Qotei aqa wau tamo deqa niŋgi kumbra bole na walweloqniye .
54004010	Faith	Qotei agi ŋambile gaigai unu qaji a na tamo uŋgasari kalil naŋgi oqajqa waueqnu . Od , a na iga tamo uŋgasari a qa gago areqalo siŋgilateqnum qaji iga bole eleŋej koboqo . Mondoŋ a na iga joqsim laŋ qureq oqwas . Iga deq oqwajqa tariŋoqnsim a qa gago areqalo siŋgilate-junum . Utru deqa iga gaigai Qotei aqa wau siŋgila na ojeqnum .
58010029	Sin	Ariya tamo bei a Qotei aqa Ŋiri qoreiyosim aqa ñam ugeugeiyqas di niŋgi kiersib are qalqab ? Tamo di aqa une deqa a gulube tulaŋ kobaquja oqas . Kristus aqa leŋ na Qotei aqa anjam bunuj siŋgilatej deqa tamo di a anjam di dauryosiq a Qotei aqa segi tamo tiŋtiŋ soqnej . Ariya bunuqna a olo Yesus aqa leŋ di ugeugeiyosim Qotei aqa Mondor iga qa are boleiyeqnu qaji aqa ñam ugetqas di a une tulaŋ kobaquja yqas .
43020021	Grace	Onaqa Yesus na olo minjrej , “ Niŋgi are lawo na soqniye . E ijo Abu na qariŋbonaq mandamq aiem . Dego kere e na niŋgi qariŋgitqa gilsib ijo anjam mare mare laqniye . ”
65001016	Sin	Tamo naŋgi di gaigai are ugeinjreqnaqa laŋa laŋa tamo naŋgo jejamuq di anjam qameleŋeqnub . Osib naŋgo segi areqalo uge uge dauryeqnub . Naŋgi naŋgo medabu waqtoqnsib diqoqnsib naŋgo segi ñam soqteqnub . Osib tamo uŋgasari naŋgo ñam dego laŋa soqtetnjroqnsib naŋgi walawala-injreqnub . Yim naŋgi na naŋgo areqalo dauryqajqa deqa .
66006015	Description	Jaraionabqa mandor kokba ti tamo ñam ti qaja tamo gate ti ñoro tamo ti tamo siŋgila naŋgi ti kaŋgal tamo ti tamo laŋaj ti kalil naŋgi di unsibqa ulaugetosib jaraiosib meniŋ kokba naŋgo miligiq dia ulieleŋeb . Osib mana miligiq dego ulieb .
66021008	Sin	“ Ariya tamo naŋgi ulakobaoqnsib Yesus qa naŋgo areqalo siŋgilatosaieqnub qaji naŋgi kalil ŋamyuo kobaq aiqab . Tamo kumbra uge yo qaji , leŋ ojo qaji , sambala kumbra yo qaji , gumaniŋo qaji , quñam qalo qaji , qotei gisaŋ biŋinjro qaji , gisaŋ anjam maro qaji naŋgi kalil ŋamyuoq aieleŋqab . Ŋamyuoq dia meniŋ kalil yusiq ñaŋgaeqnu . Ŋamyuo di moio bunu qaji . ”
44022016	Recommendation	Deqa ni tariŋaim . Ni urur tigelosim are bulyosim Yesus aqa ñam qa ino areqalo siŋgilatosim pailye . Yimqa e na ni yansmitqa Qotei na ino une kalil kobotetmqas . ’ Ananaias na e anjam degsi merbonaqa e aqa anjam di dauryosim yem .
66009008	Description	Naŋgo gate baŋga olekoba . Uŋa naŋgo gate baŋga bul . Naŋgo qalagei laion naŋgo qalagei bul .
55002024	Recommendation	Ni na Tamo Koba Qotei aqa wau tamo naŋgi minjrimqa naŋgi anjam na qotoqnsib ŋiriŋoqnaib . Naŋgi na tamo kalil naŋgi kumbra bole enjroqnebe . Tamo qudei naŋgi na bosib naŋgi gulube enjribqa naŋgi deqa ŋiriŋaib . Naŋgi kamba olo Qotei aqa kumbra bole naŋgi osornjroqnebe .
51002005	Faith	E niŋgi koba na sosai . Ariya niŋgi ijo areqaloq di unub deqa e niŋgi ti sobulejunum . Niŋgi wau bole yoqnsib nuŋgo areqalo Kristus qa bole siŋgilatoqnsib unub e degsi unonum . Deqa e niŋgi qa tulaŋ areboleboleibeqnu .
60003012	Sin	Di kiyaqa ? Tamo uŋgasari kumbra tiŋtiŋ yeqnub qaji naŋgi Tamo Koba Qotei na geregere taqatnjrejunu . Osiqa naŋgo pail dego quetnjreqnu . Ariya tamo uŋgasari kumbra uge uge yeqnub qaji naŋgi Tamo Koba Qotei na olo qoreinjreqnu . ”
53002013	Faith	Ariya was qu , Tamo Koba Yesus a na niŋgi tulaŋ qalaqalaiŋgeqnu . Deqa bati gaigai iga niŋgi qa are qaloqnsim Qotei biŋiyeqnum . Namoqna Qotei na niŋgi oqajqa deqa marsiq niŋgi giltŋgej . Aqa Mondor Bole na niŋgi siŋgilatŋgimqa niŋgi aqa segi tamo uŋgasari boledamu sosib aqa anjam bole nuŋgo areqaloq di siŋgilatib kumbra dena Qotei na niŋgi oqajqa deqa marsiq niŋgi giltŋgej .
66022011	Recommendation	Bati jojomqo deqa uŋgum . Tamo uŋgasari kumbra uge uge yeqnub qaji naŋgi olo kumbra uge uge yoqnebe . Tamo uŋgasari kumbra jigat yeqnub qaji naŋgi olo kumbra jigat yoqnebe . Tamo uŋgasari kumbra bole bole yeqnub qaji naŋgi olo kumbra bole bole yoqnebe . Tamo uŋgasari Qotei na aqa segi kumbra boleq di sqajqa giltnjrej qaji naŋgi olo aqa kumbra bole di yoqnebe . ”
44002038	Faith	Onaqa Pita na kamba minjrej , “ Niŋgi segi segi are bulyosib Qotei aqaq boiye . Babqa iga Yesus Kristus aqa ñam na niŋgi yansŋgonam Qotei na nuŋgo une kalil kobotetŋgwas . Osim aqa Mondor Bole niŋgi laŋa eŋgwas . Awai saiqoji .
52005015	Recommendation	Ariya tamo qudei naŋgi na niŋgi kumbra uge eŋgibqa niŋgi na kamba olo naŋgi kumbra uge enjraib . Niŋgi gaigai siŋgilaoqnsib Qotei aqa tamo uŋgasari naŋgi ti tamo uŋgasari kalil naŋgi ti kumbra bole bole enjroqniye .
45001027	Sin	Tamo naŋgi dego uŋa ti ŋereŋqajqa uratoqnsibqa tamo bei wo bei wo ŋereŋoqnsib sambala kumbra yqajqa are tulaŋ prugnjreqnu . Naŋgi jemai kumbra di yeqnub deqa Qotei a naŋgo kumbra di keretoqnsiq naŋgo segi jejamuq di awai tulaŋ ugedamu enjreqnu .
50002018	Recommendation	Dego kere niŋgi dego areboleboleiŋgim e ti koba na areboleboleigim sqom .
44003019	Recommendation	“ Deqa niŋgi quiye . Niŋgi na nuŋgo une kalil torei uratosib are bulyosib Qotei aqaq babqa a na nuŋgo une kalil kobotetŋgimqa niŋgi aqa aŋgro bole sqab .
66021025	Description	Dadaŋ aqa siraŋme kalil waqesqab . Olo kabutqasai . Bati gaigai waqesqab . Di kiyaqa ? Qure dia qolooqnqasai . Gaigai suwaŋo sqas .
43006054	Faith	Tamo naŋgi ijo jejamu ti ijo leŋ ti uyqab di naŋgi ŋambile gaigai sqab . Deqa diŋo bati qa e na naŋgi olo subq na tigeltnjrqai .
43019011	Sin	Onaqa Yesus na Pailat minjej , “ Qotei laŋ qureq di unu qaji a na ni siŋgila emosai qamu ni na e kumbra bei ebqa keresai qamu . Deqa ino une kiñala . Ariya atra tamo gate agi e ojsiq ino baŋq di atqo qaji aqa une kobaquja . ”
59002017	Faith	Dego kere iga Kristus qa gago areqalo siŋgilatosim ariya iga kumbra bole bei babtqasai di iga laŋa siŋgilatonum .
45008003	Sin	Dal anjam na gago une kobotqa keresai . Di kiyaqa ? Iga areqalo namijq di unum deqa iga dal anjam dauryqa keresai . Ariya dal anjam na gago une kobotqa keresai deqa Qotei a segi na gago une kobotej . A gam endena gago une kobotej . A na aqa segi Ŋiri Yesus qariŋyonaqa a une tamo bulosiqa gago une kobotqa bonaqa aqa segi jejamuq di Qotei na gago une aqa awai uge atsiqa une aqa siŋgila kobotej .
60003014	Recommendation	Bole , niŋgi kumbra tiŋtiŋ yibqa tamo qudei naŋgi na nuŋgo kumbra di unsib deqa jaqatiŋ eŋgwab di uŋgum . Niŋgi deqa areboleboleiŋgem . Naŋgi na niŋgi naŋgi ulainjrqajqa anjam bei merŋgibqa niŋgi naŋgi qa ulaaib . Osib are gulubeiŋgaiq .
51003021	Recommendation	O abu , niŋgi nuŋgo aŋgro naŋgo are ugetetnjraib . Niŋgi naŋgo are ugetetnjrqab di naŋgi are gulubeinjrqas . Deqa naŋgi wau bole bei yqa yoqnib asginjroqnqas .
66018002	Sin	Onaqa a tulaŋ koba leleŋosiqa endegsi marej , “ Babilon qure kobaquja a tulaŋ padalougetqo ! Od , a tulaŋ padalougetqo ! Babilon qure di mondor uge uge kalil naŋgo so sawa . Mondor uge naŋgi ti qebari jigat naŋgi ti qebari uge kalil dego qure dia unub .
62002022	Sin	Gisaŋ anjam maro tamo naŋgi di yai ? Gisaŋ tamo naŋgi agi endegsib mareqnub , “ Yesus a Kristus sai . ” Naŋgi degsib maroqnsib deqa naŋgi Abu wo aqa Ŋiri wo qoreiyeqnub . Osib naŋgi Kristus jeuteqnub .
46011027	Sin	Deqa tamo bei a kumbra uge na Tamo Koba Yesus aqa bem ti wain gambaŋ ti di uyqas di a na Yesus aqa jejamu ti leŋ ti dego ugetqas . Dena a unetqas .
59002020	Faith	Ni nanari tamo . Ni mareqnum , “ E Kristus qa ijo areqalo siŋgilateqnum . ” Ni degsi maroqnsim ariya ni olo kumbra bole bei babtosaieqnum . Deqa ni laŋa medabu na mareqnum . Ni ijo anjam di aqa utru poimqo e ? Ariya ni que .
43018003	Description	Deqa a na qaja tamo gargekoba naŋgi waŋal ti lam ti sebru ti eleŋonab joqsiqa nañu agu deq gileb . Atra tamo kokba ti Farisi ti naŋgi na naŋgi qariŋnjrnab Yesus ojqa gileb .
53003003	Grace	Ariya niŋgi qalie , Tamo Koba Yesus a kumbra bole segi yeqnu . Deqa iga a qa gago areqalo siŋgilatesqom . A na niŋgi siŋgilatŋgoqnsim taqatŋgoqnimqa Satan a na niŋgi ugeugeiŋgwa keresai .
44007021	Description	Bunuqna naŋgi Moses osib yaq di uratonab sonaqa Isip naŋgo mandor koba aqa asi na itosiq aqa segi qa marsiq a boletonaq tamo kobaqujaej .
66008005	Description	Onaqa laŋ aŋgro dena tabir di osiqa atra bijalq dena ŋamyuo osiqa tabirq di jugonaq maqonaqa waiyonaq mandamq aiej . Aisiqa kola anjam ti qatroŋ ti minjal ti mimiŋ koba ti brantej .
66018003	Sin	Tamo uŋgasari sawa sawa kalilq di unub qaji naŋgi Babilon ombla na sambalaoqnsib laqneb . Naŋgo kumbra uge di naŋgi wain siŋgila koba uyoqnsib nanarioqneb dego bul . Mandor kokba mandamq di unub qaji naŋgi dego Babilon ombla na sambala-oqnsib laqneb . Silali qa wauo qaji tamo naŋgi silali qa wauoqnsib Babilon aqa kumbra uge uge dena silali koba oqneb . Babilon a kumbra tulaŋ ugedamu yoqnej a deqa jemaiyosaioqnej . ”
44026021	Violence	Utru deqa Juda tamo kokba naŋgi na atra tal miligiq dia e nubsibqa bosib e ojeb . Osib mareb , ‘ Iga Pol qalsim moiotqom . ’
55004004	Sin	Deqa naŋgi anjam bole quqwajqa uratoqnsib-qa laŋa sa anjam quqwajqa dab atoqnqab .
43006064	Faith	Ariya niŋgi qudei e qa nuŋgo areqalo siŋgilatosaieqnub . ” Yesus a naŋgi degsi minjrej . Di kiyaqa ? Aqa aŋgro yai naŋgi a qa naŋgo areqalo siŋgilatqasai di a nami qalieej . Tamo yai na Yesus ojsim jeu tamo naŋgo baŋq di atqas qaji di dego a nami qalieej .
43013026	Description	Onaqa Yesus na minjej , “ Aŋgro e na endego bem osiy quiq di tuqtosiy anaiyqai qaji a na e osim jeu tamo naŋgo baŋq di atqas . ” Degsi minjsiqa bem quiq di tuqtosiq Saimon Iskariot aqa ŋiri Judas anaiyej .
54006020	Recommendation	O Timoti , Qotei na ni wau emej deqa ni wau di geregere taqatesoqne . Tamo qudei Qotei aqa areqalo dauryosai qaji naŋgi anjam uge uge mareleŋeqnub . Deqa ni naŋgo anjam di qoreiyosim naŋgi uratnjrsim isaq gile . Tamo naŋgi di mareqnub , “ Iga powo bole ti unum . ” Di gisaŋ . Naŋgi Qotei jeutoqnsib aqa areqalo dauryqa uratoqnsib anjam uge uge mareleŋeqnub .
44017005	Violence	Naŋgi daurnjrnab Juda tamo kokba naŋgi unsib deqa minjiŋ oqetnjrnaqa tamo uge qudei naŋgi koro sawaq dena eleŋosib minjreb , “ Niŋgi na tamo uŋgasari naŋgo are ugetetnjribqa naŋgi na Pol wo Sailas wo ojqab . ” Degsi minjrnabqa naŋgi na tamo uŋgasari kalil naŋgo are ugetetnjrnabqa naŋgi murqumyoqnsibqa Pol wo Sailas wo naŋgi ojqa marsib gurgur ti Jeson aqa talq gileb . Gilsib dia naŋgi aiyel itnjrsib qure deqa gate kokba naŋgo ulatamuq dia tigeltnjrqa marsib aieb .
62005016	Sin	Ariya niŋgi na Kristen was bei a une atim unsibqa niŋgi a qa Qotei pailyiye . A moiqajqa une atosai deqa niŋgi a qa pailyibqa Qotei na aqa une kobotim a moiqasai . A ŋambile sqas . Ariya Kristen tamo bei a moiqajqa une atqas di Qotei na a qalim moiqas . Deqa niŋgi a qa Qotei pailyaib .
43013020	Faith	Niŋgi quiye . E bole merŋgwai . Tamo bei na tamo bei e qariŋyonum qaji a oqas di a e dego oqas . A e oqas di a na ijo Abu e qariŋbej qaji a dego oqas . ”
58012028	Faith	Qotei a gago Mandor Koba sosiq iga taqatgeqnu . Iŋgi iŋgi kalil a na iga egej qaji di reŋgiŋqasai . Deqa iga Qotei biŋiyoqnsim kumbra a tulaŋ areareteqnu qaji dena a qa louoqnsim aqa ñam soqtoqnsim a qa ulaoqnsim aqa sorgomq di sqom .
44019013	Description	Ariya Juda tamo qudei naŋgi dego mondor uge naŋgi winjrib jaraiqajqa maroqnsib sawa sawaq dia walweloqnsibqa tamo mondor uge ti so qaji naŋgi itnjroqnsib minjroqneb , “ Niŋgi na silali egibqa iga na mondor uge wiyetŋgwom . ” Juda tamo di naŋgi Yesus qaliesai . Deqa bati bei naŋgi Tamo Koba Yesus aqa ñam na mondor uge bei wiyqa osib mondor uge endegsi minjeb , “ Iga Tamo Koba Yesus agi Pol a mareqnu qaji aqa ñam na ni mermonum , ni tamo di uratosim ulaŋ . ”
44015040	Grace	Ariya Pol a Sailas osiqa ombla na wauqa gileb . Tamo Koba Qotei na naŋgi aiyel aqaryainjrim siŋgila na wauqajqa deqa Yesus aqa tamo uŋgasari naŋgi na naŋgi aiyel qa Qotei pailyosib naŋgi aiyel qariŋnjrnab gileb .
63001008	Recommendation	Deqa niŋgi geregere ŋam atoqniye . Gago wau iga nami nuŋgo ambleq di yoqnem qaji di niŋgi olo urato uge . Niŋgi siŋgila na tigeloqniye . Osib di niŋgi awai bole oqab .
66011006	Violence	Qotei na naŋgi aiyel siŋgila enjrimqa naŋgo anjam maro bati qa naŋgi laŋ getentibqa awa bqasai . Qotei na olo naŋgi aiyel siŋgila enjrimqa naŋgi maribqa ya kalil leŋ bulyqas . Kumbra uge uge deqaji naŋgi aiyel na tamo uŋgasari enjroqnibqa naŋgi niñaqoqnqab . Naŋgi aiyel naŋgo segi areqalo na kumbra di yoqnqab .
44008021	Sin	Ino are miligi Qotei na unqo bolesai . Deqa ni iga ombla na wau endi ojqa keresai .
43017010	Faith	Ijo segi tamo uŋgasari kalil naŋgi di ino dego . Ino segi tamo uŋgasari kalil naŋgi di ijo dego . Naŋgoq dena ijo ñam kobaqujaeqnu .
45003012	Sin	Tamo kalil naŋgi gam bole uratekritonub . Naŋgi kalil tamo uge . Qujai bei na kumbra bole dauryosaieqnu . Sai bolesai .
50002003	Recommendation	Niŋgi nuŋgo segi jejamu qa are qalaib . Niŋgi nuŋgo segi ñam soqtqa are qalsib wauaib . Niŋgi nuŋgo segi ñam aguq atoqnsib endegsib are qaloqniye , “ Ijo Kristen was qudei naŋgo kumbra tulaŋ boledamu . Naŋgo kumbra dena ijo kumbra buŋyejunu . ”
66001013	Description	Lam naŋgo ambleq di tamo bei sonaq unem . Tamo di a Tamo Aŋgro bul . A gara olekoba jugnaq aisiq siŋga kabutej . Aqa are targaq di alalag gol na gereiyo qaji dena kaiŋyej .
66022003	Faith	Iŋgi iŋgi kalil Qotei a uge qa marqo qaji naŋgi qure dia sqasai . Qure dia Qotei wo Kaja Du wo naŋgo awo jaram kobaquja sqas . Qotei aqa wau tamo naŋgi a qa louoqnqab .
60004007	Recommendation	Iŋgi iŋgi kalil koboqajqa bati agi jojomqo . Deqa niŋgi areqalo bole ti sosib nuŋgo kumbra kalil geregere taqatoqniye . Niŋgi degyqab di niŋgi Qotei pailyqa oqnsib geregere pailyoqnqab .
44014026	Grace	Aisib dena qobuŋ gogetosib aisib Antiok qure agi nami naŋgi aiyel dena tigelosib walweleb qaji di olo branteb . Dia nami Yesus aqa tamo uŋgasari naŋgi koroosib Qotei na naŋgi aiyel aqaryainjrim siŋgila na wauoqnqajqa deqa Qotei pailyosib naŋgi aiyel qariŋnjrnab gileb . Ariya naŋgi aiyel wau di kobotosib puluosib qure deq olo aieb .
46007028	Recommendation	Ariya niŋgi uŋa oqab di kere . Di niŋgi unetosai . Duŋgeŋge naŋgi dego tamo oqab di kere . Di dego naŋgi unetosai . Ariya tamo naŋgi uŋa oqab qaji naŋgi mandamq endia gulube koba oqab . Niŋgi gulube di aib deqa e na anjam endi niŋgi merŋgonum .
49006012	Sin	Niŋgi geregere are qaliye . Iga mandam tamo uŋgasari naŋgi ti qotosaieqnum . Iga Satan aqa mondor uge uge naŋgi ti aqa gate kokba ti iŋgi iŋgi kalil siŋgila ejunub qaji naŋgi ti qoteqnum . Gate kokba naŋgi di ambru qa bati endeqa mandam taqatoqnsib unub . Iga mondor uge uge kalil laŋ goge di unub qaji naŋgi ti qoteqnum .
59001005	Recommendation	Nuŋgo ambleq di tamo bei a powo qa truquosimqa a Qotei pailyem . Yimqa Qotei na a powo yqas . Niŋgi qalie , Qotei a gaigai tamo kalil naŋgi iŋgi bole bole enjreqnu . Naŋgi pailyeqnab a naŋgi qa olo ŋiriŋosaieqnu .
52005019	Recommendation	Qotei aqa Mondor na niŋgi kumbra bei yqa are tigeltetŋgimqa niŋgi na olo getentaib . Niŋgi kumbra di yiye .
58009002	Description	Atra tal di jagwa tal bul . Tal miligiq dia warum bei soqnej . Warum di aqa ñam “ Getento Warum . ” Warum di naŋgi gereiysib lam ti atra bijal ti atraiyqa bem ti warum miligiq di atnab soqnej .
66003018	Recommendation	Deqa e ni endegsi mermqai . Ni ijoq dena gol ŋamyuo na yusiq milalej qaji di awaiyosim dena ni laŋ qure qa ñoro koba ti sqam . Gara qat dego awaiyosim jugwam dena ino jejamu kabutim tamo bei na ino yosi unqasai . Amqa ni jemaimqasai . Goreŋ dego awaiyosim dena ino ŋamdamu piyim ŋam poimqas .
62005013	Faith	E na anjam endi neŋgreŋyosim niŋgi tamo uŋgasari Qotei aqa Ŋiri aqa ñam qa nuŋgo areqalo siŋgilateqnub qaji niŋgi qa qariŋyonum . Yim niŋgi qalieqajqa , niŋgi ŋambile gaigai sqab .
43007018	Faith	Tamo bei aqa segi areqalo na anjam marqas di a aqa segi ñam soqtqa osim deqa anjam marqas . Ariya Qotei agi e qariŋbej qaji aqa ñam e soqtqa osim deqa anjam mareqnum . Deqa e tamo bole . E gisaŋ tamo sai .
47004007	Grace	Iŋgi boledamu di gagoq di unu . Ariya iga siŋgila saiqoji unum . Iga web bul jagi na gereiyo qaji . Deqa tamo kalil naŋgi iga nugoqnsib endegsib qalieeqnub , “ Siŋgila kobaquja iga uneqnum di Qotei aqa siŋgila . Di Pol aqa siŋgila sai . Siŋgila dena siŋgila kalil tulaŋ buŋnjrejunu . ” Naŋgi degsib qalieeqnub .
45012019	Recommendation	O ijo was bole , tamo qudei naŋgi na niŋgi gulube eŋgibqa niŋgi na kamba naŋgi gulube enjraib . Uratosib Qotei aqa baŋq di naŋgi atib a segi naŋgi qa minjiŋ oqim gulube enjrqas . Agi Tamo Koba Qotei aqa anjam bei nami endegsib neŋgreŋyeb unu , “ Une kambatqajqa wau di ijo segi wau . E segi na tamo naŋgo une qa naŋgi kambatnjrqai .
43008054	Faith	Onaqa Yesus na kamba minjrej , “ E ijo segi ñam soqtonum qamu e laŋa soqtonum qamu . Ariya ijo Abu na ijo ñam soqtetbeqnu . Agi niŋgi a qa mareqnub , ‘ A gago Qotei . ’
45014020	Recommendation	Niŋgi iŋgi uyo qa are qalsib dena Qotei aqa wau ugetaib . Bole , niŋgi iŋgi iŋgi kalil uyqa kere . Ariya niŋgi iŋgi bei uysib dena nuŋgo was bei uneq waiyqab di niŋgi kumbra uge yonub .
43019040	Description	Onaqa naŋgi aiyel Yesus aqa jejamu osib gara boledamu na dalaosib ŋam so aqa ya di osib aqa jejamuq di liyeb . Juda naŋgi na tamo subq atqa oqnsib degyeqnub .
58010034	Faith	Jeu tamo naŋgi dena nuŋgo ambleq na tamo qudei ojsibqa tonto talq di breiŋgonab sonabqa niŋgi na tonto tamo naŋgi deqa are qaloqnsib naŋgi geregereinjroqneb . Bati di jeu tamo naŋgi dena niŋgi qudei nuŋgo iŋgi iŋgi yaiŋgoqneb . Ariya niŋgi deqa are ugeiŋgosai . Niŋgi areboleboleiŋgej . Di kiyaqa ? Niŋgi qalie , iŋgi di laŋa mandam qaji iŋgi . Ariya laŋ qure qaji iŋgi a bati gaigai sqas . Iŋgi di niŋgi oqsib oqab .
44013023	Grace	Osiqa Qotei aqa anjam nami marej qaji di a dauryosiqa Devit aqa leŋq dena tamo bei giltosiqa qariŋyonaq Israel gagoq bej . Tamo di aqa ñam Yesus . A na iga oqajqa deqa qariŋyonaq bej .
46002009	Faith	Agi Qotei aqa anjam bei nami endegsib neŋgreŋyeb unu , “ Laŋ qure qa iŋgi iŋgi di tamo naŋgo ŋamdamu na unosaieqnub . Naŋgo dabkala na quosaieqnub . Deqa naŋgi iŋgi iŋgi deqa are qalosaieqnub . Ariya iŋgi iŋgi di Qotei na tamo uŋgasari a tulaŋ qalaqalaiyeqnub qaji naŋgi gereiyetnjrej unu . Deqa mondoŋ naŋgi oqsib oqab . ”
45008011	Grace	Qotei a na aqa Ŋiri Kristus Yesus subq na olo tigeltej . Qotei aqa Mondor a nuŋgo are miligiq di unu deqa Qotei na aqa Mondor aqa siŋgila na nuŋgo jejamu moiqas qaji di dego olo subq na tigeltosim niŋgi ŋambile eŋgwas .
45008016	Faith	Qotei aqa Mondor a segi gago are miligiq di waueqnu deqa iga endegsi boleq di mareqnum , bole , iga Qotei aqa aŋgro unum .
48006007	Recommendation	Niŋgi nuŋgo segi jejamu gisaŋyosib endegsib are qalaib , “ Iga Qotei maquiyimqa a gago une unqasai . ” O was qu , niŋgi Qotei maquiyqa keresai . Ni iŋgi kie yagwam iŋgi di segi ni olo oqam .
45011022	Grace	Niŋgi geregere are qaliye . Qotei na tamo qudei naŋgi kumbra bole enjreqnu . Osiqa olo tamo qudei naŋgi gulube enjreqnu . Tamo naŋgi aqa kumbra urateqnub qaji naŋgi di a na gulube enjreqnu . Ariya niŋgi aqa kumbra bole dauryqa siŋgilaqab di a na niŋgi kumbra bole eŋgoqnqas . Saiqas di a na niŋgi dego giŋgeŋgosim breiŋgwas .
59005007	Recommendation	Deqa was qu , niŋgi nuŋgo are miligi siŋgilatosib gulube qoboiyoqnsib Tamo Koba Yesus a olo bqajqa tariŋoqniye . Niŋgi tariŋqa asgiŋgaiq . Niŋgi qalie , wau lanja naŋgi asginjrosaieqnu . Naŋgi iŋgi yagoqnsib awa qa tariŋeqnub . Awa beqnaqa iŋgi melieqnaqa naŋgi iŋgi meli di oqnsib uyeqnub .
55001016	Grace	E endegsi Qotei pailyeqnum , “ O Tamo Koba , ni Onesiforus aqa tal qujai naŋgi qa ti dulame . ” O Timoti , Onesiforus a bati gargekoba ijo are boletetboqnej . E tonto talq di soqnem bati deqa a e qa jemaiyosai .
62002028	Faith	Od , ijo aŋgro , niŋgi Kristus beteryosib soqniye . Yim deqa mondoŋ a olo brantimqa iga jemaigwasai . Iga are siŋgilatosim aqa ulatamuq di tigelesqom .
48005016	Recommendation	Ijo anjam agiende . Qotei aqa Mondor na niŋgi gam osorŋgim aqa kumbra na walweloqniye . Degsib walwelqab di niŋgi nuŋgo areqalo uge uge namij dauryqasai .
54001015	Grace	Kristus Yesus a na iga tamo uŋgasari une yeqnum qaji iga eleŋqa marsiq deqa mandamq aiej . Anjam di bole . Tamo kalil naŋgi qusib marqab , “ Bole . ” O Timoti , e nami une gargekoba yoqnem deqa e na une tamo kalil naŋgi tulaŋ buŋnjroqnem .
49006010	Faith	Ariya e ijo anjam getentqai . Niŋgi Tamo Koba Yesus beteryejunub deqa niŋgi aqa siŋgila kobaquja qa are qaloqnsib siŋgila na tigelesoqniye .
46010012	Recommendation	Ariya tamo bei a endegsi are qalqas , “ E siŋgila na tigelejunum . ” Osim a geregere ŋam atem . A uloŋosim uneq aio uge .
58010014	Grace	Yesus a bati qujai qa aqa segi jejamu osiqa Qotei atraiyej . Wau dena a na Qotei aqa segi tamo uŋgasari boledamu nami giltnjrej qaji naŋgi torei boletnjrej . Deqa naŋgi bati gaigai une saiqoji sqab .
43010031	Violence	Onaqa Juda naŋgi Yesus aqa anjam di qusibqa naŋgi a qalib moiqajqa marsib meniŋ eleŋeb .
46011003	Description	Ariya niŋgi ijo anjam bei dego qusib poiŋgem . Tamo kalil naŋgo gate agi Kristus . Uŋa naŋgo gate agi naŋgo tamo naŋgi . Ariya Kristus aqa gate di Qotei .
58011036	Violence	Ariya jeu tamo naŋgi na Qotei aqa tamo qudei naŋgi misiliŋnjroqnsib kumbaiŋnjroqneb . Osib naŋgi tonto talq di breinjroqnsib sil siŋgila koba dena naŋgi tontnjroqneb .
58006019	Faith	Iŋgi bole bole Qotei na iga tariŋqa mareqnu qaji di iga tariŋesosim oqom . Iga deqa are qaloqnsim dena gago are miligi tulaŋ siŋgilatejunum . Gam dena iga Warum Tulaŋ Getento Koba gara gaiŋejunu qaji di torei miligiq giloqnqom .
49005011	Recommendation	Tamo naŋgi ambruq di sosib kumbra uge uge yeqnub qaji naŋgi ti beteroqnaib . Kumbra naŋgi yeqnub qaji dena kumbra bole bei babtosaieqnu . Deqa niŋgi na tamo naŋgi di endegsib minjroqniye , “ Nuŋgo kumbra di uge . ”
59004011	Recommendation	O was qu , niŋgi na Qotei aqa tamo uŋgasari naŋgi uge qa minjraib . Tamo bei na aqa was naŋgi uge qa minjrsim naŋgo jejamuq di une qametnjrqas di a dal anjam dego uge qa marsiq qamqo . Niŋgi dal anjam uge qa marsib qamqab di niŋgi dal anjam aqa sorgomq di sqa uratonub . Osib laŋa pegiyonub .
66021021	Description	Dadaŋ aqa siraŋ 12-pela di meniŋ qat kokba 12-pela . Meniŋ kokba di kolilei tanu bul . Siraŋ segi segi di meniŋ qat qujai deqaji . Ariya qure aqa gam kalil gol na gereiyeb . Gam di tulaŋ jeqilosiq qunuŋ bulej .
58003006	Faith	Ariya Kristus a Qotei aqa Ŋiri . Deqa Qotei na a wau yonaqa a na Qotei aqa tamo uŋgasari naŋgi taqatnjroqnej . Tamo uŋgasari naŋgi di Qotei aqa tal bul . Kristus a Qotei aqa anjam geregere dauryoqnsiq wau di yoqnej . Deqa iga gaigai Kristus qa gago areqalo siŋgilatoqnsim a olo bqajqa deqa tariŋoqnsim sqom . Iga degyqom di iga dego Qotei aqa tal bul sqom .
45012009	Recommendation	O was qu , niŋgi na tamo uŋgasari naŋgi bole qalaqalainjroqniye . Niŋgi gisaŋ na naŋgi qalaqalainjraib . Niŋgi kumbra uge kalil torei uratosib kumbra bole segi beteryosib yoqniye .
66011013	Violence	Onaqa bati qujai deqa mimiŋ tulaŋ kobaquja dosiq qure koba di reŋgiŋyonaqa qure taqal qujai bei padalej . Qure taqal 9-pela soqneb . Mimiŋ dena tamo uŋgasari 7,000 padaltnjrej . Onaqa tamo uŋgasari mimiŋ dena padaltnjrosai qaji naŋgi tulaŋ ulaugetosib Qotei laŋ qureq di unu qaji aqa ñam soqteb .
48003020	Description	Ariya tamo qujai a wau bei yqa osimqa a na amble qaji tamo bei wau di yqa keresai . Ariya Qotei a segi qujai unu . Deqa a segi qujai na iŋgi bole bole nami iga egwa marej qaji di olo egwas .
43019010	Description	Onaqa Pailat na olo minjej , “ Ni anjam bei merbqasai e ? Ni que . E tamo kobaquja . Deqa e na odqai di naŋgi ni uratmib ni gilqam . E na saidqai di naŋgi ni uratmqasai . Naŋgi ni osib ŋamburbasq di qamqab . Ni degsi poimosai e ? ”
44008032	Description	Tamo di a Qotei aqa anjam endegsi sisiyoqnej , “ A kaja du bul qalqajqa marsib osi gilqab . Kaja naŋgi juŋgum joqetnjreqnab mequmosib unub dego kere a mequmosim sqas .
44013021	Description	“ Onaqa Israel naŋgi na Samuel minjeb , ‘ Ni na tamo bei giltimqa a gago mandor koba sosim iga taqatgwas . ’ Degsib Samuel minjnabqa a na Kis aqa ŋiri Sol giltonaqa a Israel naŋgo mandor koba soqnej . Sol a Benjamin aqa leŋ . A wausau 40 qa Israel naŋgo mandor koba soqnej .
56001010	Sin	O Taitus , Krit nuiq dia anjam gotraŋyo qaji tamo gargekoba unub . Deqa ni na tamo bole bole naŋgi unjrsim gate ateleŋ . Anjam gotraŋyo qaji tamo naŋgi di anjam laŋa laŋa maroqnsib dena tamo uŋgasari naŋgi gisa gisaŋnjreqnub . Tamo naŋgi di Juda tamo . Deqa naŋgi tamo muluŋ breinjrqajqa tulaŋ siŋgi-laeqnub .
44010012	Description	Gara miligiq di wagme utru segi segi soqneb . Bel , bauŋ , amal ti bagu ti qebari ti sonab unjrej .
43017022	Grace	Aqo aiyel are qujaitosim unum . Ijo segi tamo uŋgasari kalil naŋgi dego aqo aiyel koba na are qujaitosim sqajqa deqa ñam koba ti siŋgila ti ni na ebem qaji di e na kamba olo naŋgi enjrem .
55001013	Faith	O Timoti , anjam bole kalil e nami ni mermoqnem qaji di ni geregere siŋgilatsim dauryoqne . Osim Kristus Yesus qa ino areqalo siŋgilatoqnsim a qalaqalaiyoqne . Osim kumbra dena ni na tamo uŋgasari naŋgi Qotei aqa anjam minjroqne .
43002006	Description	Tal dia ya nobu 6-pela kokba meniŋ na gereiyo qaji ateleŋonab soqneb . Juda naŋgi Qotei pailyqa oqnsib ya nobu dena ya tigoqnsib naŋgo baŋ ti jejamu ti yansoqneb . Deqa ya nobu di ateleŋonab soqneb . Ya nobu quja quja 100 lita .
46015034	Recommendation	Deqa niŋgi nanari kumbra uratosib areqalo bole ti sosib olo une yoqnaib . Niŋgi quiye . Nuŋgo ambleq di tamo qudei naŋgi Qotei qalieosaiunub . Niŋgi deqa jemaiŋgwajqa deqa e anjam di niŋgi merŋgonum .
49004002	Recommendation	Osib niŋgi Kristen tamo uŋgasari naŋgo sorgomq di geregere sosibqa naŋgi lawo kumbra enjroqniye . Naŋgi niŋgi une bei eŋgibqa niŋgi kamba olo naŋgi qa urur minjiŋ oqaiq . Niŋgi olo naŋgi qalaqalainjroqnsib gulube naŋgi na niŋgi eŋgeqnub qaji di qoboiyetnjroqniye .
65001023	Recommendation	Ariya tamo qudei naŋgi une ti unub deqa naŋgi ŋamyuoq aiqa laqnub . Deqa niŋgi naŋgi urur minjribqa naŋgi naŋgo une uratosib are bulyqab . Osib deqa naŋgi ŋamyuoq aiqasai . Qotei na naŋgi oqas . Ariya tamo qudei naŋgi naŋgo areqalo namij dauryeqnub deqa naŋgi gara sari bulosib tulaŋ jiga ti unub . Deqa niŋgi naŋgi qa olo duloqniye . Osib naŋgo une qa ulaosib kumbra jigat deqaji kalil uratosib isaq giliye .
45008028	Grace	Iga qalieonum , Qotei na tamo uŋgasari kalil a tulaŋ qalaqalaiyeqnub qaji naŋgi geregere taqatnjreqnu . Deqa kumbra kalil naŋgoq di branteqnu qaji dena naŋgi olo boletnjreqnu . Tamo naŋgi di Qotei na nami oqa marsiq metnjrej .
45016019	Recommendation	O was qu , e qalie , niŋgi Qotei aqa anjam geregere dauryosib laqnub . Laqnab tamo kalil naŋgi nuŋgo kumbra deqa queqnub . Deqa e niŋgi qa tulaŋ areboleboleibeqnu . Ariya e niŋgi endegsi merŋgwai . Niŋgi kumbra bole yqajqa geregere qalieosib kumbra uge yqajqa aŋgro kiñilala bul nanariosib soqniye .
58009004	Description	Qa sum koitib qurem quleqwajqa deqa marsib bijal gol na gereiysib warum dia atnab soqnej . Ariya Qotei aqa dal anjam so qaji ŋam moŋgum dego warum dia soqnej . Ŋam moŋgum aqa qalaq di gol na walateb . Warum miligiq di laŋ qure qa uyo iŋgi Qotei na nami Israel naŋgi enjrej qaji di tabirq di atnab soqnej . Tabir di dego gol na gereiyeb . Ariya ŋam moŋgum miligiq dia Aron aqa walwelqa toqoŋ nami qenjilitej qaji di atnab soqnej . Meniŋ aiyel Qotei a nami naŋgo quraq di aqa dal anjam neŋgreŋyej qaji di dego ŋam moŋgum miligiq di atnab soqnej .
45003027	Faith	Deqa tamo yai na aqa segi ñam soqtqa kere ? Tamo dego bei sosai . Iga gago segi ñam soqtqajqa kumbra di torei koboej . Dal anjam dauryqajqa gam dena kumbra di kobotosai . Iga Yesus qa gago areqalo siŋgilatqom gam dena qujai gago segi ñam soqtqajqa kumbra di kobotej .
43014010	Faith	E ijo Abu beteryejunum a dego e beterbejunu di ni poimosai kio ? Anjam e na niŋgi merŋgeqnum qaji endi ijo segi areqalo na marosai . Ijo Abu na e beterbesosiqa aqa wau ojeqnu .
44016022	Violence	Onaqa tamo uŋgasari kalil qure dia soqneb qaji naŋgi anjam di qusibqa Pol wo Sailas wo naŋgi qa minjiŋ oqetnjrnaqa mareb , “ Naŋgi aiyel kumbaiŋnjriye . ” Degsib marnabqa Rom gate kokba naŋgi na naŋgi aiyel ojsib qaja tamo naŋgo baŋq di atnabqa naŋgi na osib gara bumbraŋyetnjrosib bu toqoŋ na kumbaiŋnjreb .
43013034	Recommendation	Endego e dal anjam bunuj eŋgwai . Dal anjam bunuj agiende . Niŋgi nuŋgo was naŋgi qalaqalainjroqniye . E niŋgi qalaqalaiŋgeqnum dego kere niŋgi kamba dego nuŋgo was naŋgi qalaqalainjroqniye .
47005001	Grace	Iga qalieonum , gago mandam qaji jejamu endi torei ugeqas . Gago jejamu endi gago tal bul . Ariya mondoŋ Qotei na olo tal bei iga egwas . Tal di tamo bei na gereiyosai . Tal di a laŋ qureq di unu . A bati gaigai sqas .
43012044	Faith	Onaqa Yesus a tulaŋ koba leleŋosiq marej , “ Tamo bei a e qa aqa areqalo siŋgilatqas di a e qa segi aqa areqalo siŋgilatqasai . Ijo Abu e qariŋbej qaji a qa dego aqa areqalo siŋgilatqas .
44009013	Description	Onaqa Ananaias na kamba Yesus minjej , “ O Tamo Koba , tamo gargekoba naŋgi e merbeqnub , ‘ Sol a na Jerusalem dia Yesus aqa tamo uŋgasari naŋgi tulaŋ ugeugeinjreqnu . ’ Naŋgi e degsib merbeqnub .
55003002	Sin	Bati di tamo naŋgi naŋgo segi jejamu qa areboleboleinjroqnim sqab . Sosib silali koba oqnqajqa are prugnjroqnqas . Naŋgi naŋgo segi ñam soqtoqnsib diqoqnsib ŋiriŋ anjam koba maroqnsib tamo naŋgi misiliŋnjroqnqab . Naŋgi naŋgo ai wo abu wo naŋgo anjam gotraŋyoqnqab . Tamo uŋgasari qudei naŋgi na naŋgi kumbra bole bole enjroqnibqa di uratoqnsib olo naŋgi qa are boleinjrqasai . Naŋgi Qotei aqa kumbra kalil qoreiyoqnqab .
45005009	Grace	Kristus a moinaqa aqa leŋ aisiq gago une kobotetgej deqa bini Qotei a iga tamo bole une saiqoji qa mergeqnu . Deqa iga bole qalieonum , mondoŋ Qotei a Kristus aqa baŋ na iga oqas . Yim aqa minjiŋ oqwa batiamqa iga so bole sqom .
45014014	Sin	Tamo Koba Yesus a na e powo ebej deqa e qalieonum , iŋgi iŋgi kalil Qotei na ateleŋej qaji di aqa ŋamgalaq di jiga bei saiqoji . Ariya Kristen was bei a iŋgi bei qa endegsi are qalqas , “ Iŋgi di jigat . ” A degsi are qalqas deqa a iŋgi di getentqas .
54004006	Faith	O Timoti , ijo anjam di ni na Kristen was qu naŋgi olo minjroqne . Ni minjroqnqam di ni Kristus Yesus aqa wau tamo boledamu sqam . Deqa anjam bole ni ino areqaloq di siŋgilatejunum qaji dena ti powo bole ni osim dauryeqnum qaji dena ti ni olo torei siŋgilatmesqas .
