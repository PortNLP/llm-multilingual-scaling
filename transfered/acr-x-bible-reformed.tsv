62003016	Faith	Ri'oj qamajom usuk' sa' ri saqil rutzil k'u'xaj , ma ri Jesús xuk'ut wa' chiqe echiri' xuya rib' pa kamik quma ri'oj . Jek'uri'la' , ri'oj chirajawaxik wi kaqaya qanima' che kito'ik ri qa hermanos tob' ne ruma wa' kojkamisaxik .
43013001	Grace	Xa naqaj chi k'o wi lo ruq'ijol ri nimaq'ij Pascua yey ri Jesús reta'am ya kopon ruq'ijol echiri' kuya kan ruwachulew y ke'ek ruk' Ruqaw chila' chikaj . Ek'u Rire lik k'ax eb'una'om rutijo'n e k'o ruk' wara che ruwachulew ; yey janipa q'ij xk'oji' kuk' , e la' lik k'ax xeb'una'o .
58003017	Sin	¿ Yey china kuk' xpe wi royowal ri Dios la' la cuarenta junab' ? ¿ Na e ta neb'a kuk' ri xemakun chirij ? Yey ruma wa' xekamik y ri kicuerpos xemuq kan chupa ri luwar katz'intz'otik .
60001014	Recommendation	Ralaq alaq chi ralk'o'al ri Dios , ruma k'u ri' kojo alaq utzij Rire . Maya k'u ib' alaq che ri rayinik k'o wi alaq ojertan echiri' k'amaja' keta'maj alaq uwach ri Dios .
45011032	Grace	Ma ri Dios xuq'alajisaj konoje ri tikawex junam kiwach e aj palajiy tzij , cha' jela' kuk'ut ri rutzil uk'u'x chike konoje .
66006006	Description	Tek'uchiri' xinta jun qulaj xch'aw lo chikixo'lib'al wa kajib' k'o kik'aslemal pacha' e ángeles , jewa' xub'i'ij : « Che ri ka'ib' libra trigo utz kakoj rajil jun q'ij chak re jun mokom ; yey che ri waqib' libra cebada , utz kakoj rajil jun q'ij chak re jun mokom . No'j ruwa'al ri uva y raceite , mak'o ma'an che » xcha' .
59004010	Recommendation	'Ana k'u alaq ch'uti'n che ib' alaq chwach ri Dios ; yey we ka'an k'u alaq wa' , Rire kuyak q'ij alaq .
44017031	Grace	Ma Rire uq'atom chi jun q'ij echiri' ku'an ri jusuk' q'atb'al tzij pakiwi konoje ri tikawex che ruwachulew . Ku'ana k'u wa' ruma ri Jun Achi Ucha'om loq . Yey echiri' ri Dios xuk'astajisaj lo ri Jesús chikixo'l ri ekaminaq , e xujikib'a' uwach Rire e ri Jun ucha'om loq cha' ku'an wa' » xcha' .
43019002	Description	Yey ri soldados xkikoj che rujolom ri Jesús jun corona kipach'um ruk' k'iix . Y xkirip jun manta morato chirij .
54005014	Recommendation	E uwari'che ri'in kamb'i'ij chike ri e malka'nib' k'a e k'ak'al , chek'uli'oq , chekik'iyisaj ri kalk'o'al y e kila' k'ut janipa ri chirajawaxik ka'an pa kocho cha' jela' ri tzel keb'ilow re ri Cristo na jinta k'o kakich'a'tib'ej chikij rutinamit Rire .
43014011	Faith	Chikojo k'u wa kamb'i'ij chiwe : Ri'in ruk' ri Nuqaw y Rire wuk' ri'in , xa oj jun . We na kikoj ta k'u wa' ruma ri nuch'a'tem , e chikojo ruma ri chak nu'anom .
66020014	Violence	Ek'u ri rajaw ri kamik y ri rajaw ri Hades xek'aq b'i chupa ri jun luwar kayenen che aq' . Wa' e ri uka'm kamik .
58009026	Description	We ta chirajawaxik wa' che ri Cristo , uk'iyal laj tane ri' uya'om rib' Rire pa kamik chwi lo ri jeqeb'al re ruwachulew ; no'j wo'ora chupa wa k'isb'al q'ij xa julaj xuya rib' pa kamik cha' xa jumul karesaj ri mak .
44013018	Description	» Laj juna cuarenta junab' k'u ri' xeb'ukuy ri Dios rutinamit ruk' ri kimakunik pa ri luwar katz'intz'otik .
46011033	Recommendation	E uwari'che nu hermanos , echiri' kamol ib' alaq che utijik ri cena re ri Qanimajawal , choye'ej na ib' alaq cha' junam katij alaq wa' .
66006012	Violence	Ek'uchiri' ri Q'apoj B'exex xuloch'ij ruwaqaq sello , xinwilo xaqik'ate't xpe jun nimalaj kab'raqan . Ri q'ij lik xu'an q'eq uwach jela' pacha' juna k'ul q'eq katzu'nik . Y ri ik' lik xu'an kaq uwach jela' pacha' katzu'n ri kik' .
58011035	Violence	E k'o ne ixoqib' xkik'ul ri kalk'o'al e k'astajinaq tanchi lo chikixo'l ri ekaminaq . No'j e k'o jujun chik tikawex , ruma ri na xkaj taj kakoq'otaj ri Dios , e xkicha' ri na xetzoqpix ta chub'i y ruk' k'u unimal k'axk'olil xekamik , ma e xkicha' ri jun chomilaj k'astajib'al re k'aslemal na jinta utaqexik .
44016037	Violence	Pero ri Pablo xub'i'ij chike ri ausiliarib' : — ¡ Na koj'ek taj ! Ma xkib'alak'uj qapa chiwachil , yey ri'oj oj aj Roma . Y xojkiya ne pa cárcel , tob' e la' na jinta q'atb'al tzij xki'ano cha' kaq'alajinik we k'o qamak o na jintaj . Yey k'u ri' wo'ora , xa xe'laq'ay kakaj kojkesaj b'i . ¡ Wa' na usuk' ta k'enoq ! We e ri' , e chepeta rike cha' kojkesaj b'i — xcha' .
45013009	Recommendation	Ma chupa ri Tzij Pixab' re ri Dios kub'i'ij wa' : « Matmakun chirij ri k'ulanikil . Matkamisanik . Matelq'anik . Ma'an raq'ub'al chirij junoq . Marayij uwach ri na awe taj . » Wa' wa taqanik ruk' ronoje ri nik'aj chik taqanik re ri Dios , ku'ana xa jun ruk' wa ch'a'tem : « K'ax chana'a rawatz-achaq' jela' pacha' ri k'ax kana' awib' ri'at . »
62003003	Faith	Janipa ri kub'ul pan kik'u'x che wa' , kakichomaj ri kib'inik kisilab'ik chikib'il kib' cha' ku'ana jela' pacha' ruchomal rub'inik ri Qanimajawal .
45007022	Faith	Na ruk' ta k'u ri' , kuna' ri wanima' e lik chom rutaqanik Rutzij Upixab' ri Dios y lik kinki'kot che wa' .
50004004	Recommendation	Hermanos , lik xaqi ki'kota alaq ruk' ri Qanimajawal . Kamb'i'ij julaj chik : ¡ Lik ki'kota alaq !
66001012	Description	Xintzu'n k'u pan chwij cha' kanwilo china ri kach'a't lo wuk' ; y echiri' xintzu'n apanoq , xinwil pan wuqub' utzuk'ulib'al aq' re oro .
58003018	Sin	¿ China k'u chike xujikib'a' wi uwach ri Dios na keb'ok ta pa ri uxlanem kuya Rire ? ¿ Na e ta neb'a chike ri xkipalajij Rutzij Rire ?
43010008	Sin	Konoje ri xek'un nab'e chinuwach ri'in e eleq'omab' y xa e kekeleq'aj b'i ri b'exex ; pero ri b'exex na xekikajmaj ta rike .
60002018	Recommendation	Ralaq alaq aj chakib' , kojo alaq kitzij ri patrón alaq y ya'a ib' alaq chitaqik kuma rike . Wa' na xew ta ka'an alaq kuk' ri lik utz kik'u'x ma jenela' 'ana alaq kuk' ri lik na jinta kakuyuw ke .
44006013	Description	Xekikoj k'u achijab' e aj kojol raq'ub'al chirij , jewa' kakib'i'ij : « Wa' wa'chi lik xaqi tzel kach'a't chirij wa Santowilaj Luwar re ri Rocho Dios y chirij Rutzij Upixab' ri Dios .
47005018	Faith	Ronoje wa' ruk' ri Dios petinaq wi , ma xojuya chi utzil chomal chwach Rire ruma ri xu'an ri Cristo y xuya k'u chiqe keqato' ri tikawex cha' kek'oji' chi utzil chomal chwach .
59005010	Recommendation	Alaq nu hermanos , e k'ama na'oj alaq che ri xki'an ri q'alajisanelab' ri xech'a't chupa rub'i' ri Dios Qajawxel , ma rike ruk' unimal kik'u'x xkich'ij uchuq'ab' ri k'axk'olil .
44002021	Faith	Y konoje k'u ri kakikoj kib' chwach ri Qanimajawal re keb'ukolob'ej , ri' kekolob'etajik ” xcha' .
66007012	Faith	Jewa' kakib'i'ij : « ¡ Amén ! ¡ Amén ! Xew che ri qa Dios taqalik kab'i'xik lik nim uq'ij , ka'an tioxinik che y kaxuk ib' chwach yey taqal che kab'i'xik k'o unimal uchomalil , saqil una'oj y unimal uchuq'ab' . Yey wa' na jinta chi utaqexik taqal che Rire . ¡ Amén ! » kecha' .
60003003	Recommendation	Ruchomalil juna ixoq na e ta ruma ri wiqital che rucuerpo ; e uwari'che na utz ta k'u ri' we kik'ow uwi' che uyijb'axik ruwi' , o kik'ow uwi' ruk' ri uwaaj y usansilo re oro o ri k'ul lik k'i rajil kukojo .
55001008	Faith	E uwari'che , matk'ix che utzijoxik ri Utzilaj Tzij re ri Qanimajawal Jesucristo y matk'ix ne chwe ri'in ma in k'o pa cárcel ruma kantzijoj ri Utzilaj Tzij . Ek'u ri'at , e chakuyu taq ri k'axk'ob'ik kape paqawi' ruma rutzijoxik wa' , chach'ija k'u ronoje ruk' ruchuq'ab' ri Dios .
43017019	Description	Y kuma k'u rike , lik nuya'om wib' ri'in che u'anik ri rajawal k'u'x la , cha' jela' rike keb'in jusuk' chupa ri Q'ijsaq .
66003002	Recommendation	Kamb'i'ij k'u chiwe : Chixk'astajoq y lik chitija chi uq'ij kiyak iwib' che taq ri utz k'a kixtajin che u'anik , ma taq wa' katajin usachik uwach . Ek'u Ri'in wilom ri i'anom , yey wa' na e ta ri karaj ri Dios chiwe .
66016004	Description	Rurox ángel xu'q'eja ri k'o chupa rucopa chwi taq ri nimaya' y chwi taq rak'al pa kalax wi taq lo ri ya' ; y ruma wa' ronoje ri ya' xu'an kik' uwach .
45005002	Faith	Yey ruma ri Cristo , xya' chiqe kojok chwach ri Dios ruma ri kub'ulib'al qak'u'x y jela' kaqak'ul ri unimal rutzil uk'u'x pa oj tikil wi chi utz . Yey lik kojki'kotik ma qoye'em ke'qila na runimal uchomalil ri Dios .
49005005	Sin	Ma lik eta'am chi alaq wa' : Ri karetz'ab'ej uwa uq'ij ruk' junoq na uk'ulel taj , ri ku'an taq ch'ulilaj mak , ri na kaki'kot ta ruk' taq ri k'o ruk' ma xaqi kurayij más , ri ka'anaw wa' e pacha' juna aj tiox ma e ku'an “ udios ” che janipa ri kurayij ; konoje k'u ri kaki'an taq wa' , na kakik'ul ta ri b'i'tisim lo chike ri kiya'om kib' puq'ab' ri Cristo y e k'o chupa rutaqanik ri Dios .
58011008	Faith	Ri Abraham , ruma ri kub'ulib'al uk'u'x , echiri' xsik'ix ruma ri Dios , xukoj tzij y xe'ek chupa ri luwar ub'i'tisim ri Dios che . Xel k'u b'i pa rutinamit , tob' na reta'am taj pa ke'ek wi .
49005018	Recommendation	Maya ib' alaq che q'ab'arik , ma wa' xa kuyojij rub'inik junoq . E ya'a ib' alaq puq'ab' ri Ruxlab'ixel ri Dios cha' e Rire kataqan pa anima' alaq .
61002002	Sin	Yey lik e k'i ri kakitaqej ri kib'inik wa aj k'utunel , ri kiya'om kib' che u'anik taq ri kirayib'al k'ixb'al uwach . Ruma k'u ri' wa' , taq ri winaq kakijeq kech'a't chirij ri b'e re ri Q'ijsaq .
49002018	Faith	Ruma k'u ri xu'an ri Cristo , qonoje tob' oj aj judi'ab' o na oj ta aj judi'ab' ya'tal chiqe kojopon chwach ri Qaqaw Dios ruma ri Ruxlab'ixel Rire k'o quk' .
44021025	Recommendation	» Chike k'u ri na e ta aj judi'ab' kikojom rub'i' ri Cristo , ri'oj qatz'ib'am chi chike na chirajawaxik taj kakitaqej taq wa' ; xew makitij ri ik'owisam chi chikiwach ri tiox , makitij kik' y makitij awaj xa ejitz'am , yey maketz'ab'ej ne uwa kiq'ij kuk' jujun chik na kik'ulel taj » xecha che ri Pablo .
44005003	Sin	Ek'u ri Pedro xub'i'ij che : — Ananías , ¿ su'chak xaya luwar che ri Satanás kok pa awanima' cha' jela' ka'an raq'ub'al chwach ri Santowilaj Ruxlab'ixel ri Dios ? Ma xab'i'ij xaya ronoje ri rajil rulew , pero k'o xawesaj kan che .
49004014	Recommendation	Jek'ula' na kaqa'an ta chi qe'oj kuk' ri na jinta kik'iyib'al chwach ri Dios , ri xa kaketz'ab'ej kina'oj puwi ri kikojom yey ketzaq pakiq'ab' ri e aj sokoso'nel , ri kakik'ut taq ri na e taj y ruk' itzel taq na'oj kekik'am b'i pa sachib'al ri na e tikil ta chi utz .
46006009	Sin	¿ Na eta'am ta neb'a alaq hermanos , e ri na jusuk' ta ri kib'inik kisilab'ik na jinta ke kuk' ri keb'ok chupa rutaqanik ri Dios ? Lik masokotaj alaq ; ma e janipa ri kaketz'ab'ej uwa kiq'ij kuk' jujun chik na kik'ulel taj , ri e aj tioxab' , ri kemakun chirij ri k'ulanikil , rachijab' kaki'an che kib' pacha' e ixoqib' , rachijab' kaki'an kik'ulel chike kach achijab' ,
58010025	Recommendation	Maqa'an qe'oj pacha' ri kaki'an jujun , ri koq'otam kakimol kib' quk' re kaqaloq'nimaj uq'ij ri Dios y re kaqanimarisaj qak'u'x chiqawach ; ri qa'ana' e más qapixab'aj qib' chiqawach wo'ora , ma qeta'am ruk'unib'al ri Qanimajawal Jesucristo lik xa naqaj chi k'o lo wi .
51003005	Sin	E uwari'che , e chesaj b'i chupa ri anima' alaq ri na utz ta uwach re ruwachulew : metz'ab'ej uwa q'ij alaq kuk' jujun chik na k'ulel ta alaq , ma'an alaq taq ch'ulilaj mak , maya ib' alaq che rayib'al na chom ta uwach , marayij ne alaq ka'an alaq ri na utz taj . Ki'kota alaq ruk' ronoje ri k'o uk' alaq y marayij ne alaq más ; ma we k'o ri más k'ax kana' alaq chwa ri Dios , e pacha' ka'an alaq dios che wa' .
52005008	Faith	No'j ri'oj , ri oj k'o chupa ri Q'ijsaq , lik qachajij qib' . Ruk' ri kub'ulib'al qak'u'x y ri rutzil qak'u'x qa'ana jela' pacha' ri ku'an juna soldado ruk' ri ch'ich' ch'uqub'al ruwa uk'u'x . Yey qakub'a' pan qak'u'x che uk'ulik ri kolob'etajik qoye'em che ri Qaqaw jela' pacha' ri ku'an juna soldado ruk' ri casco ch'uqub'al re rujolom .
55001007	Grace	Ma ri Dios na uya'om ta ri Ruxlab'ixel chiqe cha' koju'an oj turun ; e uya'om chiqe cha' kak'oji' qachuq'ab' , rutzil qak'u'x y saqil qana'oj .
62002004	Sin	We k'o kab'i'n re : « Ri'in weta'am uwach ri Dios » yey na ku'an ta janipa ri taqanik kuya ri Dios che , ri' xa aj raq'ul y na jinta ri Q'ijsaq ruk' .
50002002	Faith	E uwari'che tz'aqatisaj ko alaq uwach ri nuki'kotemal ruk' wa' : Chu'ana xa jun k'u'x alaq , xa jun ri rutzil k'u'x alaq y xa jun ri na'oj alaq chiwach alaq .
43007030	Description	Ek'uchiri' , raj wach xkaj e ri' kakichap b'i ri Jesús ; pero na jinta junoq x'anaw re , ma k'amaja' kopon ruq'ijol .
54006018	Recommendation	Cheb'ataqa che ki'ana ri utz cha' jela' kak'oji' kib'eyomalil chwach ri Dios . Ki'ana k'u uk'iyal chomilaj taq chak , chesipanoq y chekito'o ri na jinta k'o kuk' .
43018030	Description	Raj judi'ab' xkik'ul uwach : — We tamaji aj mak , na kaqaya ta ri' paq'ab' la — xecha' .
45014006	Faith	Ek'u junoq lik ku'an il uwach che juna q'ij , re yakb'al uq'ij ri Qanimajawal ku'ano . Yey e junoq chik na ku'an ta il uwach che wa' wa q'ij , ma chwach rire ronoje q'ij e re yakb'al uq'ij ri Qanimajawal . Jek'ula' , e ri jun kutij ronoje , kutijo re yakb'al uq'ij ri Qanimajawal , ma kutioxij che ri Dios . Yey ri jun xa q'alaj ri kutijo , jela' ku'ano ma kuch'ob'o ruk' wa' kuyak uq'ij ri Qanimajawal ; y kutioxij k'u ri' che ri Dios .
45012012	Recommendation	Ruk' ki'kotemal choye'ej alaq janipa ri ub'i'tisim ri Dios che alaq . Ch'ija alaq uchuq'ab' ri k'axk'ob'ik kape pawi' alaq y lik moq'otaj alaq u'anik orar .
44024023	Description	Xtaqan k'u che ri capitán ke ri soldados cha' kachajix ri Pablo , yey xtaqan che cha' kaya' luwar chike ri rachb'i'il keb'o'lb'ina ruk' y ko'lkinimaj .
46013007	Description	We junoq k'o ri rutzil uk'u'x ri Dios pa ranima' , ri' kuyul re ronoje , lik kub'ul uk'u'x ruk' ri Dios y kuk' ri jujun chik , xaqi e roye'em ri utz y kuch'ij uchuq'ab' janipa ri kape puwi' .
47004013	Faith	Ek'u Rutzij Upixab' ri Dios kub'i'ij : Xkub'i' nuk'u'x ruk' ri Dios , e uwari'che xinq'alajisaj Rutzij Rire . Jek'ula' ri'oj kub'ul qak'u'x ruk' ri Dios ; e uwari'che kaqatzijoj rub'i' .
52005014	Recommendation	Kaqatz'onoj che alaq hermanos , chepixab'aj alaq ri na jinta k'o kakaj kaki'ano . Nimarisaj alaq kik'u'x ri na jinta ukowil kik'u'x . Cheto'o alaq ri na jinta kichuq'ab' chwach ri Dios . K'ola unimal k'u'x alaq kuk' konoje ri e k'o uk' alaq .
66016010	Description	Ruro' ángel xu'q'eja ri k'o chupa rucopa chwi ri tz'ulib'al pa kataqan wi ri nimalaj itzel chikop , y ruma wa' xu'an q'equ'm upa taq ri tinamit k'o puq'ab' ri nimalaj itzel chikop . Konoje taq k'u ri winaq lik kakikach'aka' upa ri kaq' ruma ri k'ax .
48006016	Grace	Onoje k'u ralaq ri taqem alaq wa' wa k'utunik puwi ri k'ak' qab'inik , k'ulu alaq ri utzil chomal y ri rutzil uk'u'x ri Dios , junam kuk' rutinamit Israel , ri paqatzij wi e re Rire .
44018025	Faith	Wa' wa'chi tijotal lo chupa rub'e ri Qanimajawal . Ruma k'u lik kacha uk'u'x che taq ri ku'ano , uya'om rib' che katzijonik y kak'utun chwi janipa ri reta'am chwi ri Qanimajawal , tob' xew reta'am ri xuk'ut kan ri Juan puwi ri bautismo .
46010031	Recommendation	Ruk' k'u ri wa'im y ri miq'ina' katij alaq o tob' sa' ri ka'an alaq , ri lik chirajawaxik wi e 'ana alaq ronoje re yakb'al uq'ij ri Dios .
62002027	Recommendation	No'j ralaq k'o chi pa anima' alaq ri Uxlab'ixel ya'tal che alaq ruma ri Qanimajawal Jesucristo . E uwari'che na kajawax taj kak'un lo junoq ruk' k'utunik lik junwi chwa ri q'alajisam chi che alaq , ma ri Ruxlab'ixel ri Dios e kak'utuw che alaq ronoje ri Q'ijsaq re ri Dios . Y janipa ri kuk'ut Rire , lik qatzij , na raq'ub'al taj . Ruma k'u ri' , tikila alaq chi utz chupa ri majom alaq che ri Ruxlab'ixel ri Dios .
59002026	Faith	Jun k'amb'al na'oj puwi ri ximb'i'ij e wa' : E junoq we na kuxlab' ta chik , ri' kaminaq chik ; jek'ula' ri' ri kub'ulib'al k'u'xaj , we na jinta k'utub'al re , e pacha' kaminaq chik .
44027035	Description	K'a ek'u ri' ub'i'im wa' , xuk'am jun pam y xutioxij che ri Dios chikiwach konoje ; xuwech' k'u upa y xujeq utijik .
44015020	Sin	Ri qa'ana' e chojtz'ib'an pan chike y qaya'a pan kina'oj cha' kakesaj kib' che taq ri kach'ulan re junoq pacha' taq ri ik'owisam chwa juna tiox , cha' na kaketz'ab'ej ta uwa kiq'ij kuk' jujun chik na kik'ulel taj , cha' na kakitij ta ti'ij ke awaj xa ejitz'am y cha' na kakitij ta kik' .
44023003	Sin	Ek'u ri Pablo xub'i'ij che : — ¡ Chu'ana ri Dios uk' la janipa ri ka'an la chwe , rilal xa keb' palaj la ! Ma lal kojotalik re kaq'at la tzij panuwi' e chirij ri kub'i'ij ri Tzij Pixab' ; no'j kamakun k'u la chirij wa Tzij Pixab' ruma xtaqan la ka'an k'ax chwe tob' na e ta kub'i'ij ri' ri Tzij Pixab' — xcha' .
45008001	Description	Ek'u wo'ora na jinta chi q'atb'al tzij re kamik pakiwi janipa ri e k'o puq'ab' ri Qanimajawal Jesucristo ; wa' e ri na kitaqem ta chi ri rayib'al re ri na utz taj , ma e kitaqem sa' ri karaj ri Ruxlab'ixel ri Dios chike .
52005009	Grace	Ma ri Dios na xojucha' taj cha' e kaqak'ul ruq'atb'al tzij paqawi' ; ma e xojucha'o re kaqak'ul ri kolob'etajik ruma ri Qanimajawal Jesucristo ,
66020008	Violence	Y kel b'i che kisokoso'xik taq ri tinamit e k'o che ronoje ruwachulew , jenela' ku'an chike ri Gog y ri Magog , cha' kumol kichi' re pa ch'a'oj . Ri kajlib'al taq wa' e pacha' ruk'iyal ri sanyeb' k'o chuchi' ri mar .
46006011	Grace	E k'o k'u jujun che alaq rojertan e k'o chupa taq wa' wa mak . No'j wo'ora ch'ajtal chi alaq che ri mak , ya'tal chi alaq puq'ab' ri Dios cha' kab'in alaq jusuk' chwach , yey u'anom k'u che alaq na jinta chi mak alaq chwach ri Dios . Y ronoje wa' e ruma kojom alaq rub'i' ri Qanimajawal Jesucristo y ruma ri u'anom ri Ruxlab'ixel ri qa Dios pa anima' alaq .
55001012	Faith	E uwari'che ri'in kantij ronoje taq wa k'axk'ob'ik in k'o wi y na kink'ix ta k'u che , ma lik weta'am china ruk' kub'ul wi nuk'u'x , yey lik jikil nuk'u'x che e Rire lik k'o uchuq'ab' che uchajixik ri uya'om panuq'ab' k'a che ruk'unib'al ri Cristo .
49006018	Faith	'Ana k'u alaq orar chipaq'ij chichaq'ab' . Lik tz'onoj alaq che ri Dios e chirij janipa ri kub'i'ij ri Ruxlab'ixel che alaq . Makos ne alaq che u'anik orar ; e xaqi 'ana alaq orar pakiwi konoje rutinamit ri Dios .
52001001	Grace	Ri'in Pablo kuk' ri wachb'i'il Silvano y Timoteo kaqataq b'i wa carta che alaq , ri alaq re riglesia k'o Tesalónica , alaq re ri Qaqaw Dios y re ri Qanimajawal Jesucristo . K'ulu k'u alaq ri unimal rutzil k'u'xaj y ri utzil chomal re ri Qaqaw Dios y re ri Qanimajawal Jesucristo .
50004005	Faith	K'utu alaq ri relej k'u'x alaq chike konoje ri tikawex cha' jela' rike kakil wa' che ralaq . Ri Qanimajawal xa naqaj chi k'o lo wi .
46011026	Faith	Janipa k'u laj kamol ib' alaq cha' katij alaq wa pam y kaqum alaq wa vino , e katajin alaq ri' che utzijoxik rukamik ri Qanimajawal k'a echiri' kak'un tanchi Rire .
59005015	Faith	Ek'u ri oración ka'an ruk' kub'ulib'al k'u'xaj chwach ri Dios , e kakolob'en ri yewa' che ri yab'il y ri Dios e kayakaw re . Yey we makuninaq ri yewa' , kakuytaj k'u umak ri' .
55001003	Faith	Lik kintioxin chwach ri Dios , ri kanloq'nimaj jela' pacha' xki'an lo ri wati'-numam ojertan yey lik kuna' nuk'u'x utz nu'anom chwach Rire . Yey echiri' kan'an orar chipaq'ij chichaq'ab' xaqi katk'un chinuk'u'x .
66006016	Description	jewa' kakib'i'ij chike taq ri juyub' y chike ri nimaq taq ab'aj : « Chich'uqu lo qawi' y chojiwewaj chwach ri Jun tz'ul pa ri tz'ulib'al re taqanik y chwach ri royowal ri Q'apoj B'exex .
66002017	Description	China k'u ri k'o utanib'al , e chuta ri kub'i'ij ri Ruxlab'ixel ri Dios chike taq riglesias . China k'u ri kach'ijow uchuq'ab' taq ri na utz taj , Ri'in kanya che kutij re ri wa'im ewatalik , wa' e ri maná y kanya k'u jun ralko ab'aj lik saq che y chwach ri ralko ab'aj tz'ib'ital jun k'ak' b'i'aj na jinta junoq eta'mayom re , xew keta'man ri kak'uluw re , kacha' .
61002003	Sin	Wa aj k'utunel e ke'ek kik'u'x ruk' ri puaq ; kakesaj k'u uk'iyal puaq che alaq ruk' sokoso'nik . Ruma k'u taq wa kaki'ano , ri q'atb'al tzij xex chi katewun pakiwi' , yey ri sachib'al kiwach xa naqaj chi k'o wuloq .
53002011	Sin	Ruma k'u wa' , ri Dios kuya luwar kesokotaj ruma ruchuq'ab' ritzel ; ek'u rike e kakikoj ri xa raq'ub'al .
45002024	Sin	E uwari'che e jela' pacha' ri tz'ib'ital kan pa Ruch'a'tem ri Dios : Ruma ri imak ri'ix ix aj judi'ab' , ri na e ta aj judi'ab' lik tzel kech'a't chirij rub'i' ri Dios kacha' .
55003008	Sin	Ek'u wa' wa'chijab' e pacha' ri aj q'ijab' Janes y Jambres , ri xeyakataj chirij ri Moisés ojertan , ma rike eyakatajinaq chirij ri Q'ijsaq y sachinaq ri kina'oj yey na kek'ul ta ruma ri Dios ma rike na jinta k'ana kub'ulib'al kik'u'x ruk' Rire .
66003019	Recommendation	Ri'in kanch'a'b'ej kipa y keb'enuq'il konoje ri k'ax keb'enuna'o ; e uwari'che chitzelej k'u itzij chwach ri Dios ruk' ronoje ik'u'x .
45005001	Faith	Ri Dios xu'an jusuk' chiqe ruma ri kub'ulib'al qak'u'x ruk' ; ek'u wo'ora oj k'o chi utzil chomal ruk' Rire ruma ri Qanimajawal Jesucristo .
54004016	Recommendation	Lik chachajij awib' che rab'inik asilab'ik y che uk'utik ri saqil k'utunik . Chachuq'ub'ej awib' che u'anik taq wa' , ma jela' ri'at y ri ketaw awe kixkolob'etaj che ri q'atb'al tzij re ri Dios .
44026011	Violence	Y pa taq ronoje ri sinagogas uk'iyal laj xeb'enuya pa k'ax re kanmin kiwach chupa cha' kakik'aq b'i uq'ij ri Jesús . Y ruma ri lik xinch'u'jer chikij ruk' woyowal , xeb'e'nutzukuj ne k'a pa taq ri tinamit lik naj .
48005019	Sin	Lik kaq'alajin uwach taq ri na utz taj kaki'an ri winaq ri kakitaqej taq ri rayib'al re ri kiti'jil . Rike e kemakun chirij ri k'ulanikil , kaketz'ab'ej uwa kiq'ij kuk' jujun chik na kik'ulel taj , kaki'an ri ch'ulilaj mak y kakimaj uwach taq ri rayib'al re ri kiti'jil ,
46003007	Grace	¿ China k'u ri' ri más k'o uwach ? ¿ E nawi ri xtikow re ? ¿ E nawi ri xja'an re ? Na e taj , ma e ri Dios , ri kak'iyisan re .
46001007	Faith	Jek'ula' ronoje ri kajawax che rutinamit ri Dios , ya'tal chi che alaq ; xew chi k'u lik oye'em alaq ruk'unib'al ri Qanimajawal Jesucristo .
66014002	Description	Y xinta jun ch'awib'al re chila' chikaj katatajik pacha' utza'm ya' echiri' kak'unik y uch'awib'al unimal jab' ; y ri ch'awib'al xinto e pacha' uk'iyal tikawex e ri' kakich'awisaj ri ki arpas .
44010043	Faith	Puwi ri Jesús xetzijon lo konoje ri q'alajisanelab' ojertan . Rike xkib'i'ij e janipa ri kekojow re Rire , kakik'ul ri kuyb'al kimak ruma kikojom rub'i' » xcha' .
45002007	Faith	Kuya k'aslemal na jinta utaqexik chike ri kichuq'ub'em kib' che u'anik ri utz , ma kacha kik'u'x che uk'ulik ruchomalil ri Dios , ri yakb'al q'ij kuya Rire y ri k'aslemal na jinta uk'isik .
66001004	Grace	Ri'in in Juan kintz'ib'an pan chike ri wuqub' iglesias e k'o chupa taq ri tinamit re Asia . K'ulu alaq ri unimal rutzil k'u'xaj y ri utzil chomal , ri kape ruk' ri Jun k'o waq'ij ora , ri xex chi k'o lo wi y ri k'o chiqawach apanoq , ri kape ruk' ri wuqub' uwach Uxlab'ixel k'o chwach rutz'ulib'al pa kataqan wi ,
44019004	Faith	Xub'i'ij k'u ri Pablo chike : — Ri bautismo xuya ri Juan e k'utub'al re ri tzeleb'al tzij chwach ri Dios , yey xtzijon chikiwach ri tinamit cha' kakikoj rub'i' ri Jun katajin lo chirij rire ; wa' e ri Jesús , ri Cristo — xcha' .
61002009	Violence	Ruk' taq wa' , kaqilo ri Dios lik reta'am su'anik keb'ukolob'ej janipa ri kiya'om kib' puq'ab' echiri' kak'am kipa ; yey ek'u janipa ri na e ta jusuk' , ri' e k'o chi chuxe' ri q'atb'al tzij re ri Dios , y wa' kape na pakiwi' echiri' kopon ruq'ijol .
58011016	Grace	No'j rike e xkaj jun kitinamit lik junwi , wa' e ri jun chomilaj tinamit chila' chikaj . E uwari'che , ri Dios na kak'ix ta che kab'i'x che e Dios ke rike , ma uyijb'am chi jun kitinamit lik chom chila' chikaj .
54004007	Recommendation	Matok k'u il che taq ri ojer tzijob'al na ruk' ta ri Dios petinaq wi , ma wa' xa no'jib'al ke winaq . E chatijoj awib' che jun saqil b'inik silab'ik chwach ri Dios .
66020009	Violence	Y xepe k'u che ronoje ruwachulew y xkisut rij ri tinamit lik k'ax kuna' ri Dios , wa' e luwar pa kimolom wi kib' ri lik kiya'om kib' puq'ab' Rire . Pero ri Dios xutaq lo aq' chikaj pakiwi ri eyaktajinaq chirij rutinamit , y xeb'uporoj k'u konoje .
44010048	Description	Xtaqan k'u che kaya' ri bautismo chike pa rub'i' ri Qanimajawal Jesucristo . Ek'uchiri' , xeb'elaj che ri Pedro cha' kakanaj chi keb' oxib' q'ij kuk' .
45002019	Grace	E chawach ri'at , at k'amal kiwach ri e potz' y at q'ijsaq chikiwach ri keb'in pa q'equ'm .
62002025	Grace	Ek'u b'i'tisinik wa' u'anom kan ri Qanimajawal Jesucristo : E ri kuya ri k'aslemal na jinta utaqexik chiqe .
59003017	Description	No'j k'u ri saqil na'oj petinaq ruk' ri Dios , nab'e na kaq'alajisax ruk' jun chomilaj b'inik silab'ik ; ek'u junoq k'o wa saqil na'oj ruk' , na aj ta ch'a'oj , utz uk'u'x y na ku'an ta utitz'itikil ; lik kuk'ut ri k'axna'b'al uk'u'x y ku'an utzilaj taq chak ; na kacha'w ta chikixo'l ri winaq y na xa ta keb' upalaj .
43003035	Faith	Ri Dios lik k'ax kuna' Ruk'ajol yey uya'om puq'ab' rire ronoje ri k'olik .
61003009	Grace	Ri Qanimajawal na kamayin ta che u'anik janipa rub'i'tisim loq , jela' pacha' ri kakib'i'ij jujun . Ma Rire lik k'o unimal uk'u'x quk' , y na karaj ta k'u kasach uwach junoq . Ri karaj Rire e konoje ri tikawex kakitzelej kitzij chwach .
46007007	Grace	Ek'u ri kanch'ob' raqan ri'in e lik utz ri' we ta konoje rachijab' kek'oji'ik jela' pacha' nu'anom ri'in . Na ruk' ta k'u ri' , puq'ab' ri Dios k'o wi sa' rusipanik kuya chikijujunal . Ma chike jujun uya'om kachb'i'il , yey chike jujun chik uya'om kek'oji' kitukel .
46014001	Recommendation	Choka k'u alaq il che kak'oji' ri rutzil k'u'xaj pa anima' alaq , yey rayij alaq uriqik janipa ri uya'om ri Ruxlab'ixel ri Dios chiqe re 'anab'al ruchak . Y che taq wa' wa ya'tal chiqe , ri lik kajawaxik e ri q'alajisanik re runa'oj ri Dios .
47004006	Grace	Ma ri Dios ri xtaqan che xwon ri q'ijsaq chupa ri q'equ'm , e Rire ri xwon chupa ri qanima' cha' ruk' la' kaqeta'maj runimal uchomalil Rire , ri kaq'alajin ruma ri Cristo .
44018024	Description	Xopon k'u jun achi pa ri tinamit Éfeso , Apolos rub'i' . Wa' e kuk'il raj judi'ab' yey alaxinaq pa ri tinamit Alejandría . E jun achi lik kuriqo katzijonik y lik k'o reta'am puwi ri tz'ib'ital kan chupa Ruch'a'tem ri Dios .
58013012	Grace	Jek'ula' ri Jesús xesax b'i chupa ri tinamit echiri' xkamisaxik cha' ruk' rukik'el kujosq'ij ri kanima' ri tikawex .
56002015	Recommendation	E chak'utu' janipa taq wa ximb'i'ij chawe ; chatpixab'an chi utz y chach'a'b'ej kipa taq ri kaki'an ri na utz taj . Cha'ana k'u wa' ma paq'ab' ri'at ya'tal wi ka'ano ; maya k'u luwar che junoq kuk'aq b'i aq'ij .
62004009	Grace	Ri rutzil uk'u'x ri Dios xq'alajinik echiri' xutaq lo che ruwachulew ri lik xew Uk'ajol ri' , cha' ruma Rire kak'oji' qak'aslemal .
43017024	Grace	» Lal Nuqaw , e janipa ri eya'om la panuq'ab' , e kuaj ri'in keb'e'k'ola wuk' pa kine'k'ola wi , cha' kakil ri yakb'al nuq'ij ya'om la . Ma xex wi k'ax inna'om lo la , chwi echiri' k'amaja' ne kajeqer ruwachulew .
45003016	Sin	Tob' pa taq keb'ik'ow wi , kekikoj ri winaq pa k'axk'olil y pa b'is ;
58004014	Faith	Ruma k'u la' e qachuq'ub'ej qib' che ri xqajikib'a' uwach echiri' xqakoj rub'i' ri Cristo y maqesaj qib' che wa' . Ma ri Jesús , Ruk'ajol ri Dios , e Qajawal ; yey Rire okinaq chila' chikaj y kach'aw paqawi' chwach ri Dios .
61001017	Grace	Ma ri'oj xqilo echiri' xq'alajisax runimal uchomalil y lik xyak uq'ij ruma ri Qaqaw Dios . Xqata ne ruqul ri Dios xch'aw chupa ri chomilaj q'ijsaq k'o paqawi' , jewa' xub'i'ij : « E Nuk'ajol wa' , ri lik k'ax kanna'o y lik kinki'kot che » xcha' .
46012011	Description	Pero ronoje wa' ya'tal chiqe , e ruma ri Ruxlab'ixel ri Dios , ri ka'anaw re ronoje . Yey e Rire kajachaw chiqajujunal sa' ri karaj kuya chiqe .
66008012	Description	Rukaj ángel xuch'awisaj rutrompeta , y lik x'an k'ax che rurox parte che ri q'ij , che ri ik' y chike ri ch'umil . Xq'ob' k'u taq ruwonib'al wa' , jela' xujeq kamoymot uwach ri saq paq'ij y xu'an más q'equ'm raq'ab' .
44018017	Violence	Ek'uchiri' , konoje ri e aj Grecia xkichap ri Sóstenes , ri aj wach re ri sinagoga . E la' chwach ri q'atb'al tzij xkijeq kaki'an k'ax che ; pero ri taqanel Galión na xok ta k'ana il che wa' .
43010039	Violence	Ek'u raj judi'ab' xkaj tanchik kakichapo , pero na xkichap taj ma ri Jesús xel b'i chikixo'l .
47004016	Faith	E uwari'che na kapax ta qak'u'x , tob' ne wa qacuerpo katajin uri'job'ik ; no'j ruk'u'xib'al ri qak'aslemal na je ta la' u'anom , ma jalan kak'oji' ne más qachuq'ab' ri jujun q'ij .
43012003	Description	Ek'u ri María xuk'am lo jun libra re saqil nardo , wa' e jun kunab'al lik ki' ruxlab' y lik k'i rajil . Xuq'ej k'u ri' che ri raqan ri Jesús ; tek'uchiri' , xuchaqisaj ruk' ruwi' . Ronoje k'u rupa ja lik xmuyuy che ri ruxlab' wa kunab'al .
58011009	Faith	Ruma ri kub'ulib'al uk'u'x ruk' ri Dios , ri Abraham xe'jeqela pa ri luwar ub'i'tisim ri Dios che , tob' rire na aj ta chila' . Na xk'oji' ta chupa juna ja ; xa xjeqi' xe' taq carpa , y jela' xki'an ri Isaac y ri Jacob , ma e ne jun rike xkik'ul ri ub'i'tisim lo ri Dios chike .
50003017	Recommendation	Hermanos , 'ana che ri b'inik alaq pacha' ri nub'inik ri'in . Yey e chetaqej alaq ri kaki'an jela' pacha' ri qak'utum ri'oj .
48006002	Recommendation	To'o ib' alaq chiwach alaq we k'o junoq che alaq k'o pa k'axk'ob'ik , ma jek'uri'la' katajin alaq che u'anik ri tzij xuk'ut kan ri Cristo .
59002024	Faith	Lik k'u kil alaq ri' : Ri tikawex na ku'an ta jusuk' xew ruma kub'i'ij k'o kub'ulib'al uk'u'x ruk' ri Dios , ma ri lik chirajawaxik e kuk'ut wa' ruk' ri ku'ano .
45009014	Faith	¿ Sa' k'u ri' ri kaqab'i'ij ri'oj puwi wa' ? ¿ E nawi na jusuk' ta ri ku'an ri Dios ? ¡ Na e ta ri' !
45014001	Recommendation	K'ulu alaq ri jun k'amaja' kumaj usuk' sa' ri karaj ri Dios chike ri kub'ul kik'u'x ruk' ri Cristo . Mach'o'jin alaq ruk' xa ruma na junam ta runa'oj rire ruk' ri na'oj ralaq .
66012007	Violence	Tek'uchiri' , xjeqer jun nimalaj ch'a'oj chila' chikaj : Ri Miguel kuk' ri ángeles e k'o puq'ab' xech'o'jin ruk' ri dragón . Y jek'ula' ri dragón kuk' ri ángeles e k'o puq'ab' xech'o'jin ruk' ri Miguel .
49004026	Recommendation	We kape oyowal alaq , mamakun alaq ruk' wa' ; ri 'ana alaq e chesaj chik'u'x alaq ri oyowal xaloq' k'amaja' ne katzaq b'i ri q'ij .
60003009	Recommendation	Matzelej alaq uwach ri na utz taj ka'an che alaq . We k'o junoq kub'i'ij itzelilaj ch'a'tem che alaq , matzelej alaq uwach ruk' itzelilaj ch'a'tem ; ri 'ana alaq e tz'onoj alaq ri utz puwi ri ka'anaw re wa' . Yey we ka'an alaq wa' , ri Dios kuya na ri utz pawi' alaq , ma ruma wa' xusik'ij alaq .
43008029	Grace	Ma ri taqayom lo we'in k'o wuk' ; ri Nuqaw na inuya'om ta kan nutukel , ma ri'in xew kan'ano janipa ri karaj Rire — xcha' .
49006014	Recommendation	E uwari'che lik chuq'ub'ej ib' alaq chupa ri Q'ijsaq jela' pacha' juna aj chak kukoj rupas cha' kuxim rupa chi utz . K'ola alaq jusuk' y lik chajij alaq ri b'inik silab'ik alaq jela' pacha' juna soldado ch'uqutal ruwa uk'u'x ruk' jun ch'ich' .
66001020	Description	Ri ke'elawi ri wuqub' ch'umil awilom pa nuwikiq'ab' y taq ri wuqub' utzuk'ulib'al aq' re oro e wa' : Ri wuqub' ch'umil e ri wuqub' ángeles e chajinel ke ri wuqub' iglesias ; yey ri wuqub' utzuk'ulib'al aq' re oro e ri wuqub' iglesias .
58002009	Grace	Yey echiri' ri Jesús xu'an tikawex , e xqaj uwach uq'ij chikiwa ri ángeles . Ek'u ri Dios ruma ri unimal rutzil uk'u'x , xuya luwar che ri Jesús xik'ow chupa ri kamik pakik'axel konoje ri tikawex . Ruma k'u wa k'axk'ob'ik xrik'owib'ej , wo'ora más k'o uwach y más yakom uq'ij .
50002013	Grace	Ma e ri Dios kuya che alaq kacha k'u'x alaq che u'anik ri utz chwach y e Rire ri kato'w e alaq che u'anik ri karaj Rire .
43015011	Grace	» Ximb'i'ij wa' chiwe cha' ri nuki'kotemal kak'oji' iwuk' y kanoj k'u ri' ri iwanima' che ki'kotemal .
54001001	Description	Ri'in in Pablo , in taqo'n re ri Qanimajawal Jesucristo , intaqom lo ruma ri Dios Qakolob'enel y ruma ri Qanimajawal Jesucristo , ri qakub'am pana qak'u'x ruk' .
54002009	Recommendation	Ri nupixab'anik chike taq rixoqib' e kiwiqa kib' chi usuk'likil . Makik'ut k'u ri kicuerpo yey makiwiq kib' xa re yakb'al kiq'ij . Ma ¿ sa' ri ku'an chom che rixoq ? ¿ E nawi ri wiqital ruk' oro y ruk' perlas ? ¿ E nawi uchomalil la' ri kiwiqib'al ? Na e taj ,
43002015	Violence	Ek'uchiri' , ri Jesús xu'an jun asial y ruk' wa' xeb'eresaj lo pa ri Rocho Dios konoje rike junam kuk' taq ri b'exex y ri b'oyexab' e k'o pa k'ayij . Xuxulk'atila' taq b'i ri kimexa ri e aj jachal uwach puaq , y jela' xkichiko'b' b'i ri puaq .
49002010	Grace	Ma e ri Dios xu'an k'ak' chiqe ruma ri Qanimajawal Jesucristo cha' kaqa'an ri utz chwach jela' pacha' ri uch'ob'om chi lo ojertan .
60004012	Recommendation	Hermanos , makam anima' alaq che taq runimal k'axk'ob'ik kape pawi' alaq re kuk'am pa alaq , ma qonoje kojik'ow chupa wa' .
66019007	Recommendation	Chojki'kotoq , lik chojki'kotoq y qayaka uq'ij Rire , ma xopon ruq'ijol ri k'ulanikil re ri Q'apoj B'exex y ri rixoqil lik uwiqom chi rib' .
49006017	Recommendation	Tikila alaq chi utz chupa ri kolob'etajik ya'tal che alaq jela' pacha' juna soldado kukoj rucasco re ch'uqub'al rujolom . Y chapab'ej alaq chi utz Ruch'a'tem ri Dios , ma wa' e pacha' juna espada ya'tal che alaq ruma ri Ruxlab'ixel ri Dios cha' kach'o'jin alaq chirij ritzel winaq .
44007024	Violence	Y xril k'u ri' lik ka'an k'ax che jun chike ruma jun aj Egipto . Xuto' k'u uwi' ri ratz-uchaq' yey xukamisaj ri aj Egipto .
53003013	Recommendation	Yey ek'u ralaq hermanos , makos alaq che u'anik ri utz .
46016013	Faith	Lik chajij ri b'inik silab'ik alaq , tikila alaq chi utz chupa ri kub'ulib'al k'u'x alaq ruk' ri Dios , lik chuq'ub'ej ib' alaq chwach ri Dios y mok k'u xi'in ib' uk' alaq .
44007043	Sin	Na xi'an taj , ma e ne xitelej ri rocho ri tiox Moloc ub'i' y ri ch'umil re ri tiox iwe'ix , Renfán ub'i' . Wa' e kik'axwach taq ri tiox xeb'i'ano re kiloq'nimaj kiq'ij . Ruma k'u la' kixintaq b'i k'a chwach pana ri tinamit Babilonia kacha' .
53002015	Recommendation	E uwari'che hermanos , lik chuq'ub'ej ib' alaq y lik taqej alaq ri k'utunik qak'utum chiwach alaq y ri qatz'ib'am pana che alaq .
47005005	Grace	Yey wa' e uch'ob'om chi lo ri Dios chiqe ; y e Rire ya'yom ri Ruxlab'ixel chiqe , k'utub'al re kuya na janipa ri ub'i'tisim .
54002011	Recommendation	Echiri' kak'ut Rutzij Upixab' ri Dios chikiwach rixoqib' , lik chirajawaxik rike xew kakito y makik'ul uwach .
54005019	Recommendation	Echiri' k'o junoq kutz'aq uchi' juna aj wach re riglesia ; makoj ne wa' we na e jinta ka'ib'oq o oxib'oq kakijikib'a' uwach rumak .
45016016	Recommendation	Ya'a rutzil wach alaq chiwach alaq ruk' jun saqil tz'ub'uj chi'aj chwach ri Dios . Konoje ri hermanos wara re pa taq riglesias re ri Cristo kakiya pan rutzil wach alaq .
66018019	Description	Y ri winaq kakipuk' ulew chwi kijolom ruma kib'is , keb'oq'ik y ko kesik'inik , jewa' kakib'i'ij : « ¡ Toq'o' uwach ! ¡ Toq'o' uwach ri nimalaj tinamit ! Ma konoje ri k'o barcos kuk' lik xeb'eyomar ruk' wa tinamit ; yey xa k'u pa joq'otaj xsach uwach ronoje .
62003001	Grace	Ch'ob'o pe alaq puwi ri saqil rutzil uk'u'x ri Qaqaw Dios , ma lik k'ax kojuna'o y uya'om ri kab'i'x chiqe oj ralk'o'al Rire . E uwari'che ri winaq e k'o che ruwachulew , ri k'amaja' kakikoj rub'i' ri Jesús , na keta'am taj oj china ri'oj chwach ri Dios , ma rike na keta'am ta uwach Rire .
60005005	Recommendation	Ek'u ri'ix ix alab'o , chikojo kitzij ri e aj wach re riglesia . Yey chirajawaxik che onoje alaq ka'an alaq ch'uti'n che ib' alaq chiwach alaq , ma jewa' tz'ib'ital kan chupa Ruch'a'tem ri Dios : Ri Dios uyakom rib' chikij janipa ri kakitak'ab'a' kiq'ij ; no'j uya'om ri unimal rutzil uk'u'x chike janipa ri kaki'an ch'uti'n che kib' kacha' .
45003004	Faith	¡ Paqatzij wi na e ta ri' ! Ma ri Dios na aj ta raq'ul ; janipa rub'i'im Rire , e ku'ano , tob' k'u konoje ri winaq xa e aj raq'ul . Ma e pacha' ri tz'ib'ital kan pa Ruch'a'tem ri Dios : We k'o junoq kuk'amb'ej upa ri ch'a'tem la , kaq'alajinik Rilal lik Lal jusuk' che ronoje ri kab'i'ij la ; jek'ula' kel pana la ruk' puwi ronoje xcha ri rey David che ri Dios .
44009014	Violence	Yey ya'tal ne lo puq'ab' kuma ri nimaq e aj chakunel pa Rocho Dios keb'uk'am b'i pa cárcel konoje ri kikojom ri b'i' la — xcha' .
61002001	Sin	Chikixo'l ri tinamit e aj Israel xek'oji' q'alajisanelab' xa e sokoso'nel ; jek'ula' chixo'lib'al ralaq kek'oji' e aj k'utunel xa e sokoso'nel . Wa' xa xe'laq'ay kakikoj pa kijolom ri hermanos k'utunik na usuk' taj , xa re yojob'al ri kib'inik kisilab'ik . Yey e ku'ana ne ri kakib'i'ij na kakikoj ta chi rub'i' ri Qanimajawal , ri xkam kuma rike re keb'ukolob'ej . Y ruma k'u wa na utz taj kaki'ano , e kape tan ri q'atb'al tzij pakiwi' .
43005018	Violence	Ruma wa' raj judi'ab' más xkiya kib' che ukamisaxik ri Jesús , ma e chikiwach rike kupalajij ri taqanik puwi ri q'ij re uxlanib'al . Y na xew ta wa' , ma kujunimaj ne rib' ruk' ri Dios echiri' kub'i'ij ri Dios e Uqaw .
46011002	Faith	Kinki'kot uk' alaq ma na mesk'utam ta alaq ri nupixab'anik y taqem lo alaq ri k'utunik nuq'alajisam chiwach alaq .
44002025	Faith	» Rojertan xub'i'ij kan ri rey David puwi ri Cristo : Ri'in kanwil ri Wajawal xaqi e la' k'o chinuwach . Ruma k'u k'o Rire pa nuwikiq'ab' , na jinta k'ana kayuch'uyu'n we'in .
60001023	Grace	Ma ralaq alaq alaxinaq tanchik y wa' na e ta kuma ri chu'qaw alaq ri xa e tikawex , ma e ruma Ruch'a'tem ri Dios , ri lik k'aslik y na kasach ta k'ana uwach .
59005016	Recommendation	Tzelej tzij alaq chiwach alaq y 'ana alaq orar pawi' alaq chiwach alaq cha' jela' kakunutaj alaq . Ma lik k'o uchuq'ab' ri saqil oración ku'an junoq jusuk' rub'inik usilab'ik .
43006047	Faith	» Paqatzij wi kamb'i'ij che alaq : China ri kakub'i' uk'u'x wuk' ri'in , k'o uk'aslemal na jinta utaqexik .
43014018	Grace	» Ri'in na kixinwoq'otaj ta kanoq , ma kintzelej lo iwuk' .
45003002	Grace	Lik k'o taq kutiqoj wi . Ma ri Dios nab'e na xuya Ruch'a'tem pakiq'ab' .
49006005	Recommendation	Yey ralaq ri alaq mokom , e lik kojo alaq kitzij ri patrón alaq wara che ruwachulew . Chakuna k'u alaq chi utz ruk' jun saqil xi'in ib' pa anima' alaq y ruk' ronoje k'u'x alaq pacha' e kanimaj alaq ri Cristo ruk' ri chak alaq .
45002004	Grace	Na ruk' ta k'u ri' , lik nim ri rutzil uk'u'x y runimal uk'u'x ri Dios pawi' , ma karoy'ej kayijb'a' awib' y na asu ta kusachisaj awach . ¿ E kami kak'aq b'i uq'ij ri' ri unimal rutzil uk'u'x ri Dios ? ¿ Na aweta'am ta neb'a ri'at wa unimal rutzil uk'u'x ri Dios e kak'amaw b'i awe chupa ri tzeleb'al tzij chwach Rire ?
62005014	Faith	Kub'ul qak'u'x ruk' ri Dios ma qeta'am we ri kaqatz'onoj che e chirij janipa ri karaj Rire , kojuta k'u ri' .
45015013	Faith	Ri Dios , ri kuya chiqe kakub'i' pan qak'u'x ruk' Rire , chunojisaj ri anima' alaq che ronoje ki'kotemal y utzil chomal ruma kub'ul k'u'x alaq ruk' Rire , cha' jela' lik kanimar k'u'x alaq che ri oye'em alaq ruma ruchuq'ab' ri Santowilaj Ruxlab'ixel ri Dios .
43019041	Description	Xa naqaj che ri luwar pa xkikamisaj wi ri Jesús chwa ri cruz , k'o jun luwar k'o chomilaj che' chwach . Y chiri' k'o jun muqub'al k'ak' 'anom , y na jinta junoq muqum chupa .
66019020	Violence	Xchap k'u ri nimalaj itzel chikop , junam ruk' ri jun q'alajisanel sokoso'nel , ri u'anom uk'iyal k'utub'al chwach ri nimalaj itzel chikop yey ruk' wa' eb'usokom lo konoje taq ri kik'ulum ri retalil ri nimalaj itzel chikop y xkiloq'nimaj uq'ij ri jun uk'axwach . Kikab'ichal k'u ri' , e la' chikik'aslikil xek'aq b'i chupa jun luwar kayenen che aq' y kajinow ruk' azufre .
45012020	Recommendation	Jek'uri'la' , e 'ana alaq pacha' ri kub'i'ij Ruch'a'tem ri Dios : We kanum ri tzel kilow e la , ya'a la uwa . We katzajin uchi' , ya'a la umiq'ina' . Ma echiri' ka'an la wa' , rire kujeq kak'ix chiwach la yey kuna' k'u rib' ri' che ri na utz taj xu'an che'la kacha' .
51003016	Recommendation	Ruch'a'tem ri Cristo chunojisaj ronoje ri k'aslemal alaq . K'utu k'u alaq wa' wa ch'a'tem chib'il ib' alaq y pixab'aj ib' alaq ruk' saqil na'oj . Ruk' ronoje k'u'x alaq tioxin alaq chwach ri Dios y b'ixoj alaq rub'i' ruk' salmos , ruk' taq b'ix tz'ib'ital kanoq y ruk' b'ixob'al ya'om che alaq ruma ri Ruxlab'ixel .
51003019	Recommendation	Yey rilal achi , ri k'ulan la , lik k'ax na'a la ri ixoqil la . Mak'achk'at la chwa ujolom .
54005016	Recommendation	We k'o junoq ukojom rub'i' ri Cristo yey e k'o ixoqib' malka'nib' chike rufamilia , ri' chirajawaxik che cheb'uto'o' cha' na kuya ta alk'ayew che riglesia , y jek'ula' riglesia xew keb'uto' ri malka'nib' paqatzij wi na jinta kato'w ke .
62005011	Grace	Y ri q'alajisam e wa' : Ri Dios uya'om qak'aslemal na jinta utaqexik , yey wa' wa k'aslemal xew kariqitaj ruma Ruk'ajol .
62005012	Faith	E junoq uk'ulum Ruk'ajol ri Dios pa ranima' , ri' ya'tal chi wa' wa k'aslemal che ; no'j e junoq na uk'ulum ta Ruk'ajol ri Dios pa ranima' , ri' na ya'tal ta wa' wa k'aslemal che .
43008036	Grace	E uwari'che , we Ruk'ajol ri Dios karesaj lo alaq che ri mak k'o wi alaq , paqatzij wi k'u ri' kakiritaj lo alaq che ri mak .
49003013	Faith	E uwari'che kamb'i'ij che alaq , mapax k'u'x alaq ruma wa k'axk'ob'ik in k'o wi , e ne ki'kota alaq ma uma ralaq na jinta kub'i'ij nuk'u'x kinik'ow chupa wa' .
45016018	Sin	ma na e ta kitaqem ri Cristo , e lik kitaqem ri kirayib'al rike . Ri kich'a'tem lik chakojo' y lik chom katatajik , pero ruk' wa' kekisok ri tikawex na jinta ko kina'oj .
45001029	Sin	Jek'ula' e kiya'om kib' che u'anik janipa ri na jusuk' taj : wa' e ri kaketz'ab'ej uwa kiq'ij kuk' jujun chik na kik'ulel taj , ri kaki'an ri lik itzel uwachlib'al , ri e aj rayinel , ri itzel kik'u'x , ri k'ax kik'u'x chikiwach , ri e kamisanel , ri e aj ch'a'oj , ri e sokoso'nel , ri kaki'an k'ax chike jujun chik ,
55001014	Recommendation	Ruk' ruto'b'al ri Santowilaj Ruxlab'ixel ri Dios k'o pa qanima' , lik chachajij chi utz ri ya'tal chawe ruma ri Dios .
48006008	Faith	Ma we junoq e kuya rib' che taq ri rayib'al re ruti'jil , ri' e kuk'am lo ri kamik puwi' . No'j we junoq e kuya rib' che u'anik ri karaj ri Ruxlab'ixel ri Dios , ri' che ri Ruxlab'ixel kuk'ul ri k'aslemal na jinta utaqexik .
46010009	Recommendation	Maqak'am upa ri Dios Qajawxel pacha' xki'an jujun chike rutinamit echiri' xkipetisaj royowal ri Dios ruma xeyajan chirij . Yey ruma k'u ri' xekamik ma xeti'taj kuma kumatz .
46013005	Recommendation	We junoq k'o ri rutzil uk'u'x ri Dios pa ranima' , ri' na ku'an ta ri na taqal ta che . Na xew ta kok il che ri kajawax che rire , ma e ne kok il che ri kajawax chike ri jujun chik . Na xa ta ruk' jutz'it kape royowal y na kuk'ol ta oyowal pa ranima' .
66009009	Description	Ruwa kik'u'x ch'uqutal ruk' ch'ich' . Echiri' kexik'ik'ik , ruch'awib'al ri kixik' e pacha' uch'awib'al uk'iyal kareta jek'om kuma kawayu' echiri' keb'ek pa ch'a'oj .
43015022	Sin	» We tamaji xink'un ri'in y tamaji xink'ut rutzij ri Nuqaw chikiwach , na jinta k'u kimak ri' ruma na xkik'ul ta wa tzij . No'j ri'in xink'unik y xink'ut rutzij ri Nuqaw chikiwach ; ruma k'u wa' , na jinta junoq chike utz kub'i'ij na jinta umak .
51004005	Recommendation	B'ina alaq ruk' saqil na'oj chikiwach ri na e ta ralk'o'al ri Dios , xaqi matz'ila' k'u alaq ri jujun q'ij kik'owik .
45006006	Faith	Lik k'ut qeta'am e ri ojer qab'inik qasilab'ik xkam ruk' ri Cristo chwa ri cruz cha' jela' kasach uwach ruchuq'ab' ri mak paqawi' y jek'ula' ri mak na kataqan ta chi paqawi' ri'oj .
62003010	Sin	Ruk' k'u ri' wa' , kaq'alajinik china taq ri e ralk'o'al ri Dios yey kaq'alajinik e china taq ri e ralk'o'al ritzel winaq . Ma e junoq na ku'an ta ri jusuk' yey na k'ax tane kuna' ri ratz-uchaq' , ri' na ralk'o'al ta ri Dios .
45008007	Sin	E janipa ri kiya'om kina'oj xew puwi taq ri rayib'al re ri kiti'jil , ri' e aj retzelal k'u'x chirij ri Dios . Ma rike na kakaj taj kakiya kib' che u'anik ri Tzij Pixab' re ri Dios , yey na kakich'ij tane u'anik wa' .
44002026	Faith	E uwari'che ri wanima' lik xki'kotik y ruchi' nuqul xb'ixon ruk' ki'kotemal . Ek'u ri'in , tob' ne weta'am kinkamik , e la' k'o chi ri nukub'am pan nuk'u'x che ;
46010020	Sin	Ri kamb'i'ij e wa' : Echiri' ri na keta'am ta uwach ri Dios keqasan ruk' awaj chwach juna tiox , na e ta chwach ri Dios keqasan wi , ma e chikiwach taq ri itzel uxlab'ixel . E uwari'che lik na kuaj taj ka'an e alaq kuk' ri kakiloq'nimaj taq ri itzel uxlab'ixel .
44013001	Description	Chila' Antioquía chikixo'lib'al ri kikojom rub'i' ri Cristo , e k'o eq'alajisay runa'oj ri Dios y e k'utunel re Rutzij . Wa' e : ri Bernabé , ri Simón ri kab'i'x q'eq che , ri Lucio aj Cirene , ri Manaén ri xk'iyisax pa rocho ri Herodes ri rey re Galilea y ri Saulo .
49005006	Recommendation	Masokotaj alaq kuma ri kakimin alaq chupa ri mak ruk' ch'a'tem lik chakojo' qatzij pero xa raq'ub'al . Ma ri q'atb'al tzij re ri Dios kape pakiwi ri e aj palajiy tzij , wa' e ri kaki'an taq wa' wa mak .
56001011	Sin	Maya k'u luwar chike wa' wa winaq kek'utunik , ma kakisachisaj kina'oj uk'iyal familias ruk' ri kik'utunik . Rike xew kakaj keb'eyomar ruk' ri k'utunik kaki'ano yey wa' lik k'ixb'al uwach .
43013011	Sin	Ri Jesús reta'am chik china ri kak'ayin re ; e uwari'che xub'i'ij : “ Na iwonoje taj ix ch'ajtalik . ”
43010001	Sin	Ri Jesús xub'i'ij : « Paqatzij wi kamb'i'ij che alaq : China ri na kok tub'i che ruchi' ri coral ke ri b'exex yey xa tob' k'u pa kok wub'i , ri' eleq'om y e kereleq'aj b'i ri b'exex .
61002015	Sin	ma xkiya kan ri saqil b'e y xkimaj b'i jun b'e lik na e taj . Ki'anom k'u ke pacha' ri xu'an ri Balaam , ruk'ajol ri Beor . Wa' e lik xcha ranima' che uch'akik puaq ruma ri na jusuk' taj xu'ano .
44014005	Violence	Ek'u ri e aj judi'ab' junam kuk' ri na e ta aj judi'ab' xki'an tzij chikiwach kuk' ri e aj wach cha' keyaktaj chikij ri Pablo y ri Bernabé re kaki'an k'ax chike y keki'an pa'b'aj .
43021017	Description	Xutz'onoj churox laj : — Simón , at uk'ajol ri Jonás , ¿ qatzij k'o rutzil ak'u'x chwe ? — xcha' . Ri Pedro lik xuchap b'is ruma e urox laj ri' xtz'onox che . Xub'i'ij k'u ri' : — Wajawal , rilal eta'am la ronoje , eta'am k'u la ri'in k'o rutzil nuk'u'x che'la — xcha che . Xub'i'ij k'u ri Jesús che : — Cheb'atzuqu k'u ri' ri nub'exex .
66021027	Sin	Chupa k'u wa' wa tinamit na jinta k'ana ch'ul kok loq , na kok ta uloq ri ku'an ri lik k'ixb'al uwach y ri ku'an raq'ub'al ; ma xew keb'ok lo ri tz'ib'ital kib'i' chupa ri libro re k'aslemal re ri Q'apoj B'exex .
66017004	Sin	Rixoq uwiqom rib' ruk' k'ul morato uwach y kaq uwach ; yey wiqital ruk' oro , ruk' chomilaj taq ab'aj y ruk' perlas . Ruk'a'am jun copa re oro puq'ab' nojinaq che taq ri lik k'ixb'al uwach y che ruch'ulil ri mak ku'an kuk' taq rachijab' .
51003014	Recommendation	Yey chwi k'u ronoje taq wa' , ri más chirajawaxik e lik k'ax kana' ib' alaq chiwach alaq , ma e wa' ri ku'an xa jun che alaq pa saqil wi .
43012023	Description	Ek'u ri Jesús xub'i'ij chike : — Xopon k'u ruq'ijol ri yakb'al uq'ij Ralaxel Chikixo'l Tikawex .
45002022	Sin	Yey kab'i'ij na utz taj we junoq kamakun chirij ri k'ulanikil ; ¿ su'b'e k'u ri' ri'at ka'an wa' ? Katch'a't ne chikij ri tiox ; ¿ su'b'e k'u ri' kakoj aq'ab' che taq ri re tiox ?
45007008	Sin	Ruma k'u ri' ri taqanik , ri mak kuk'osoj ronoje itzel rayinik chupa ri wanima' . We tamaji k'u ri taqanik , ri mak na jinta uchuq'ab' panuwi' .
44026017	Grace	Katinchajij chikiwach ratinamit e aj judi'ab' y chikiwach ri na e ta aj judi'ab' , wa' e ri tzel katkilo . Yey katintaq b'i wo'ora chike ri na e ta aj judi'ab'
56003003	Sin	Ma e ri'oj rojertan echiri' k'amaja' ne kaqakoj rub'i' ri Cristo , na jinta qana'oj , oj titz'itaq , oj sachinaq , qaya'om qib' puq'ab' ronoje ri rayinik y ruqusil ruwachulew , lik k'o retzelal qak'u'x , lik tzel kojilik y tzel kaqil qib' chiqawach .
54005021	Recommendation	Chwach k'u ri Dios y chwach ri Qanimajawal Jesucristo y chikiwach ri ángeles re ri Dios ri echa'talik re kakiloq'nimaj Rire , kamb'i'ij k'u chawe cha'ana taq wa' chi jusuk' kuk' konoje tob' e chinoq y na xa ta katcha'wik .
58010035	Recommendation	E uwari'che lik maya kan alaq ri kub'ulib'al k'u'x alaq ruk' ri Dios , ma la' la kub'ulib'al k'u'xaj kuk'am lo unimal rajil uk'axel che alaq .
46004002	Faith	Jela' pacha' lik chirajawaxik che juna aj chak lik kuchapab'ej chi utz ri ya'om puq'ab' ruma ri rajaw ; jek'ula' ri' chirajawaxik kaqa'an ri'oj ruk' ri ya'tal paqaq'ab' ruma ri Qajawal .
44009043	Description	Y ri Pedro xkanaj kan uk'iyal q'ij chupa ri tinamit Jope , chirocho jun achi Simón rub'i' , ri kut'is tz'u'um .
46003016	Grace	¿ Na eta'am ta neb'a ralaq , alaq rocho ri Dios yey e ri Ruxlab'ixel ri Dios ri jeqel uk' alaq ?
58010019	Faith	E uwari'che hermanos , wo'ora ya'tal chiqe kojok chupa ri Luwar lik Santo ruma rukik'el ri Qanimajawal Jesucristo .
43008021	Sin	Xub'i'ij tanchi ri Jesús chike : — Ri'in kin'ek y ralaq kintzukuj k'u alaq , pero kakam na k'u alaq ri' pa ri mak alaq . Ma pa kin'ek wi ri'in , na kopon ta ralaq chila' — xcha' .
51003012	Recommendation	Ralaq alaq cha'tal chi ruma ri Dios y alaq chi re Rire , yey lik k'ax kana' alaq ruma Rire . Ruk' k'u ri b'inik silab'ik alaq , lik k'utu alaq wa' : K'ola k'axna'b'al k'u'xaj uk' alaq che kito'ik jujun chik , k'utu alaq ri relej k'u'x alaq , ma'an nim chib'il ib' alaq , chu'ana ri lik utz k'u'x alaq chiwach alaq y k'ola unimal k'u'x alaq .
43012026	Faith	» China ri karaj kachakun pa ri nuchak , chirajawaxik ri' katerej lo chwij . Jek'ula' tob' pa kink'oji' wi ri'in , chiri' kak'oji' wi ri waj chak . China k'u ri ka'anaw ri nuchak , ri' kayak uq'ij ruma ri Nuqaw .
54003004	Description	Chu'ana ri saqil taqanik pa rocho ; chuk'utu k'u chike ri ralk'o'al cha' keb'u'an e kojol tzij y jek'ula' kek'oji' chi jusuk' .
52005011	Recommendation	Ruma k'u ri' , b'ochi'ij k'u'x alaq y nimarisaj k'u'x alaq chiwach alaq , jela' pacha' ri katajin alaq che u'anik .
62003011	Recommendation	E tzij wa' xex chi tom wi lo alaq : K'ax qana'a qib' chinima qonoje .
46007026	Recommendation	Chinuwach ri'in , ruma ri k'axk'ob'ik oj k'o wi wo'ora , e utz we junoq kakanaj kanoq jela' pacha' ri u'anom .
43003001	Description	K'o jun achi Nicodemo rub'i' ; rire e kuk'il ri fariseos yey e jun aj wach ke raj judi'ab' .
59002025	Description	Ma ri Rahab , ri jun ixoq na chom ta rub'inik usilab'ik , x'an jusuk' che chwach ri Dios ruma xeb'uk'ul chirocho ri e k'ak'alenel e aj Israel etaqom b'i chupa la' la tinamit y ruma xeb'uto'o cha' keb'ek pa jun chik b'e .
54002015	Faith	Na ruk' ta k'u ri' , ri Dios keb'ukolob'ej rixoqib' y kuya kalk'o'al cha' kekik'iyisaj . Kekolob'etaj k'u ri' we ketiki' chi utz ruk' ri kub'ulib'al kik'u'x , ri rutzil kik'u'x y ri santowilaj kib'inik .
44013017	Grace	Ri Dios re wa tinamit Israel xeb'ucha' ri qati'-qamam ojertan y xu'an jun nimalaj tinamit chike echiri' k'a e k'o Egipto , tob' rike na e ta aj chiri' . Ruk' k'u unimal uchuq'ab' ri' xeb'eresaj lo Egipto .
44015008	Grace	Ri Dios , ri reta'am sa' ri k'o chupa ri kanima' ri tikawex , e xk'uluw ke ri na e ta aj judi'ab' kikojom rub'i' ri Cristo . Yey xuk'ut wa' echiri' xuya lo ri Santowilaj Ruxlab'ixel chike rike jela' pacha' xu'an quk' ri'oj .
59002011	Sin	Ma ri Dios e xb'i'n re wa' : « Matmakun chirij ri k'ulanikil » y je tanchi wa' xub'i'ij : « Matkamisanik . » Jek'ula' , we junoq na kamakun ta chirij ri k'ulanikil pero kamisanel , ri' kape ri q'atb'al tzij puwi' ruma xupalajij Rutzij Upixab' ri Dios .
43010028	Grace	Ri'in kanya kik'aslemal na jinta utaqexik cha' jela' na kasach ta k'ana kiwach y na jinta ne junoq keb'eresaj panuq'ab' .
45016020	Grace	Ek'u ri Dios , ri aj ya'l utzil chomal , na kamayin ta che kuyiq'ilib'ej uwi' ri Satanás chuxe' ri aqan alaq ; ma e kuya che alaq ri kach'ij alaq uchuq'ab' ri Satanás . K'ulu k'u alaq ri unimal rutzil uk'u'x ri Qanimajawal Jesucristo .
55003005	Sin	E k'o ri kaki'an pacha' lik utz ki'anom chwach ri Dios pero na kiya'om ta luwar che ri Dios kujalk'atij ri kib'inik kisilab'ik ruk' ruchuq'ab' Rire . Ma'an awe kuk' ri kaki'an taq wa' .
45012005	Description	jek'uri'la' , ri'oj , tob' lik oj k'i , xa jun qa'anom ruk' ri Cristo , y qonoje k'u ri' kojajawax taq chiqawach .
56003008	Faith	Wa' wa kamb'i'ij pan chawe lik qatzij yey lik kuaj katok il che uk'utik wa' chike konoje ri kikojom rub'i' ri Dios cha' kakitijoj kib' che u'anik ri utz . Ma taq wa' wa k'utunik lik are' y lik k'o kutiqoj chike konoje ri tikawex che ruwachulew .
59002023	Faith	Yey Ruch'a'tem ri Dios kuq'alajisaj wa' echiri' kub'i'ij : « Ri Abraham lik xkub'i' uk'u'x ruk' ri Dios y ruma k'u ri' , x'ani' jusuk' che . » Y xb'i'x k'u che : « Rire e ramigo ri Dios . »
59002001	Faith	Alaq nu hermanos , ri kojom alaq rub'i' ri Qanimajawal Jesucristo , ri Jun lik nim uq'ij , lik na taqal ta che alaq xa kacha'w alaq chikixo'l ri tikawex .
45003013	Sin	Ri ch'a'tem kel lo pa kichi' ri winaq e pacha' uchuyil ujul anima' teq'el uchi' ; ma ruk' ri kaq' kesokoso'nik . Ri ch'a'tem kel lo pa kichi' e pacha' chi veneno re kumatz .
49005028	Recommendation	Jek'ula' lik chirajawaxik che rachi e kuk'ut ri rutzil uk'u'x che ri rixoqil . Jela' pacha' junoq lik kuchajij rucuerpo , jek'uri'la' taqal che rachi kuchajij ri rixoqil . Ma we juna achi k'ax kuna' ri rixoqil , e ke'elawi k'ax kuna' rib' , ma rachi ruk' rixoq , xa jun ki'anom .
45009030	Faith	¿ Sa' k'u ri' ri kaqab'i'ij che ronoje wa' ? Ma ojertan loq ri na e ta aj judi'ab' na xkitzukuj taj keb'u'ana jusuk' chwach ri Dios ; yey wo'ora ri Dios xu'an jusuk' chike ruma ri kub'ulib'al kik'u'x ruk' .
54003009	Faith	Chirajawaxik kakitaqej ri saqil k'utunik uq'alajisam ri Dios yey kakina' pa kanima' utz ki'anom chwach Rire .
54006002	Recommendation	Yey we juna aj chak k'o upatrón ukojom chi rub'i' ri Cristo , much'ob'o : « Na chirajawaxik taj kan'an ri karaj ri nupatrón ma junam qawach qachaq' qib' chwach ri Dios . » Na ub'e taj kuch'ob' raqan wa' ; ri lik usuk' e chu'ana más chi utz ruchak ma ri kunimaj e jun ukojom rub'i' ri Cristo y taqal k'u ri' che k'ax kana'ik . Wa' e k'utunik y pixab'anik cha'ana ri'at chike ri e aj chak .
45003003	Faith	Pero ¿ sa' ku'ana' we e k'o jujun chike na xkaj taj kakikoj Ruch'a'tem ri Dios ? ¿ Ruma nawi ri' wa' kujek' rib' ri Dios che ri ub'i'tisim ?
43019034	Violence	Na ruk' ta k'u ri' , jun chike ri soldados xutoq' ruk'alk'a'x ri Jesús ruk' rulanza y k'atetana chupa wa' xel lo kik' y ya' .
43015012	Recommendation	» Ek'u nutaqanik wa' kanya chiwe : Lik k'ax china'a iwib' chiwach jela' pacha' ri'in lik k'ax kixinna'o .
45006013	Recommendation	Maya ne ri cuerpo alaq puq'ab' ri mak che u'anik ri na jusuk' taj . E ya'a ib' alaq puq'ab' ri Dios , ma alaq kaminaq chi chwa ri mak y alaq k'as che jun k'ak' b'inik silab'ik . Ya'a k'u alaq ri' ri cuerpo alaq puq'ab' ri Dios cha' ruk' wa' ka'an alaq ri lik jusuk' chwach .
58010039	Faith	Qonoje k'u ri'oj , na oj ta kuk'il ri kakesaj kib' chirij ri Cristo y xa kasach kiwach , ma e oj kuk'il ri kakik'ul ri k'aslemal na jinta utaqexik ruma kub'ul kik'u'x ruk' Rire .
45011026	Grace	K'a tek'uchiri' konoje raj Israel kekolob'etaj na , ma jewa' tz'ib'ital kan pa Ruch'a'tem ri Dios : K'a chila' Sion kape wi ri kayolopin lo ke ri tikawex y keb'eresaj na k'u lo ri e ralk'o'al kan ri Jacob chupa ri ch'ulilaj mak .
52002015	Violence	Yey wa' wa aj judi'ab' e xekamisan re ri Qanimajawal Jesucristo y e xekamisan ke ri q'alajisanelab' xetaq lo kuk' , yey xojkesaj lo ri'oj chupa taq ri kitinamit . Rike na kaki'an ta ri kuk'ul uk'u'x ri Dios y na kakiya tane luwar chike jujun chik kaki'an ri utz chwach ri Dios .
58010026	Sin	We e la' lik xqamaj usuk' ri Q'ijsaq puwi ri Cristo , yey na ruk' ta k'u ri' , lik u'anikil wi kojmakun chirij Rire , maqach'ob' k'u ri' , k'a k'o kaya'i' chwach ri Dios re karesaj ri qamak .
49002006	Grace	Y junam ruk' ri Qanimajawal Jesucristo xojuk'astajisaj loq y xuya chiqe kojtaqan ruk' Rire chila' chikaj .
49004025	Recommendation	Ma'an chi alaq raq'ub'al , xew ch'a'tib'ej alaq ri lik qatzij chiwach alaq , ma qonoje ri oj re ri Cristo , xa jun qa'anom .
48002005	Faith	Pero ri'oj na xqataqej ta k'ana ri kakib'i'ij cha' jela' na kajalk'ataj ta ri Q'ijsaq re ri Utzilaj Tzij kojom chi alaq .
46014013	Recommendation	Ruma k'u la' we k'o junoq ya'tal che ruma ri Ruxlab'ixel ri Dios kach'a't pa juna ch'a'tem na umajom taj , chutz'onoj k'u ri' che ri Dios cha' kaya'taj che kuq'alajisaj wa' pa kich'a'tem ri ketaw re .
44009001	Violence	Ek'u ri Saulo na karoq'otaj taj kuxib'ij kipa ruk' kamik janipa ri kikojom rub'i' ri Qanimajawal . Xe'ek k'u ruk' ri kajawal raj chakunel pa Rocho Dios
43017013	Description	» Ek'u wo'ora kintzelej tanchi uk' la . Pero xaloq' k'a in k'o che ruwachulew , kamb'i'ij taq wa' chike cha' lik kanoj ri kanima' che ki'kotemal , jela' pacha' ri ki'kotemal k'o wuk' ri'in .
60004013	Recommendation	Ri 'ana alaq e ki'kota alaq , ma alaq b'are jun che taq ri k'axk'ob'ik xik'ow wi ri Cristo , cha' echiri' kuq'alajisaj runimal uchomalil , ralaq lik kaki'kot alaq che .
44011006	Description	Echiri' xintzu' chi utz sa' ri k'o chupa wa' , xeb'enuwil k'u awaj k'o kajib' kaqan , itzel taq chikop re upa juyub' , awaj kecharar pulew , yey ri kexik'ik' che ruwa kaj .
51003008	Recommendation	Ek'u wo'ora hermanos e ya'a kan alaq ronoje taq wa' : ri ka'an alaq oyowal , ri alaq k'a'n , ri ka'an alaq ri na utz taj che jun chik , ri kach'a't alaq chirij junoq , ri kab'i'ij alaq ch'a'tem na chom ta uwach .
44018003	Description	Ri kichak rike e xaqi junam ruk' ri kuriq ri Pablo , wa' e kaki'an carpas . E uwari'che xkanaj ri Pablo kuk' y junam kechakunik .
45006012	Sin	E uwari'che lik maya alaq luwar kataqan ri mak puwi ri cuerpo alaq , ma wa' xa ik'owel . Maya ne ib' alaq chupa taq ri rayib'al na utz ta uwach .
53003012	Recommendation	E taq k'u wa' wa tikawex keqataq che y keqapixab'aj pa rub'i' ri Qanimajawal Jesucristo : Chechakunoq re ch'akab'al re ri kiwa y chek'ola jusuk' .
44007009	Sin	» Ek'u rike xok retzelal k'u'x pa kanima' chirij ri kichaq' José . Ruma k'u ri' , xkik'ayij b'i cha' kak'am b'i Egipto . Pero ri Dios k'o ruk' ri José
44011028	Description	K'o jun chike wa' , Ágabo rub'i' . Rire xyaktajik y ruma ri Ruxlab'ixel ri Dios , xuq'alajisaj kape jun unimal numik chwi ronoje ruwachulew pa ejeqel wi ri winaq . ( Wa' xu'ana chupa rutaqanik ri Claudio . )
44020036	Description	Echiri' xub'i'ij taq k'u wa' ri Pablo , xuxukub'a' rib' y xu'an orar kuk' konoje ri e k'o chiri' ruk' .
48005024	Faith	Janipa ri e re ri Qanimajawal Jesucristo , na kakitaqej ta chi ri rayib'al re ri kiti'jil .
59001002	Recommendation	Alaq nu hermanos , lik ki'kota alaq echiri' kik'ow alaq chupa taq uk'iyal uwach k'axk'ob'ik .
62001006	Sin	We kaqab'i'ij xa jun qa'anom ruk' ri Dios yey kojb'in chupa ri q'equ'malil , ri' kojelik xa oj aj raq'ul y na kojb'in ta k'u chupa ri Q'ijsaq .
44010011	Description	Xril ruwa kaj jaqalik . K'o k'u pacha' jun nimalaj k'ul karipipik y ximital lo che ri kajib' utza'm , e ri' kaqasax lo che ruwachulew .
44002009	Description	Yey lik pa uk'iyal tinamit oj petinaq wi . Chiqaxo'l e k'o e aj Partia , e aj Media y e aj Elam . Yey e k'o ri ejeqel Mesopotamia , Judea , Capadocia , Ponto y Asia ,
51001010	Faith	Y jek'ula' kab'in alaq jusuk' pacha' ri taqal chike ri e ralk'o'al ri Dios y ka'an k'u alaq janipa ri karaj ri Dios cha' k'o kutiqoj ri utzilaj chak ka'an alaq y jela' kak'oji' más na'oj alaq che reta'maxik uwach ri Dios .
54001018	Recommendation	Wo'ora Timoteo , kanya wa taqanik chawe ri'at at nuk'ajol chupa rub'i' ri Cristo : Chachuq'ub'ej awib' chupa ri chak ya'om paq'ab' e chirij ri xq'alajisax pawi' ri'at chwi rachak chwach ri Dios .
66019001	Faith	K'isb'al re wa' xinta uk'iyal winaq chila' chikaj jewa' kakib'i'ij : « ¡ Aleluya ! ¡ Ri Dios Qajawxel taqal che kayak uq'ij ruma ri kolob'etajik uya'om chiqe y ruma runimal uchomalil y ruchuq'ab' !
49002001	Grace	Ri Dios uya'om k'ak' k'aslemal che alaq , tob' ojertan kaminaq alaq chwach ri Dios ruma xmakun alaq y xpalajij alaq Rutzij .
46010021	Sin	Yey na ub'e ta k'enoq katij alaq ri vino re yakb'al uq'ij ri Qanimajawal yey katij alaq ri vino re yakb'al kiq'ij ri itzel uxlab'ixel . Jek'ula' na ub'e ta nenare' we ralaq katij alaq ri wa'im chwi rumexa ri Qanimajawal yey katij ne alaq ri wa'im chwi ri mexa ke ri itzel uxlab'ixel .
49005003	Recommendation	Ralaq ri alaq chi re ri Dios , lik na ub'e ta k'enoq we chixo'lib'al alaq k'a k'o ri karetz'ab'ej uwa uq'ij ruk' junoq na uk'ulel taj o ku'an taq ch'ulilaj mak o na kaki'kot ta ruk' taq ri k'o ruk' ma xaqi kurayij más .
56001015	Sin	E junoq saqil runa'oj , ronoje ri chom chwach ri Dios , ri' e lik chom chwach rire . No'j ri sachinaq runa'oj , ri na kukoj ta ri Q'ijsaq , ri' ronoje lik ch'ul chwach ma ch'ul runa'oj y ri ranima' ; y jek'ula' na kuna'b'ej taj sa' ri chom y sa' ri na chom taj .
44009021	Description	Konoje ri ketaw re lik kakam kanima' che y kakib'i'ij : « ¿ Na e ta neb'a achi wa' eb'uternab'em ruk' k'ax ri kikojom rub'i' ri Cristo chila' Jerusalem ; yey k'uninaq ne wara re keb'uyut b'i y keb'u'ya'a pakiq'ab' ri nimaq e aj chakunel pa Rocho Dios ? » kecha' .
58008006	Description	No'j wo'ora ruchak ri Qajawal más utz chwa ri kichak raj chakunel pa Rocho Dios , ma ruma Rire ri Dios xu'an jun k'ak' tzij quk' ri'oj . Yey chupa wa tzij k'o b'i'tisinik más chom chwa ri re ojertan .
50001021	Faith	Ma ri nuk'aslem ri'in e re yakb'al uq'ij ri Cristo ; yey we xinkamik , más ne lik k'o kutiqoj chwe .
50001006	Faith	E ri Dios xjeqow re ri utzilaj chak pa anima' alaq , yey lik kub'ul nuk'u'x che wa' : Ri Dios katajin che to'ik alaq cha' kab'in alaq jusuk' chwach , yey Rire kutz'aqatisaj ri chak uk' alaq k'a pa ri q'ij echiri' kak'un tanchi ri Qanimajawal Jesucristo .
62005020	Faith	Y qeta'am k'ut , Ruk'ajol ri Dios xk'un che ruwachulew , yey uya'om qana'oj cha' kaqeta'maj uwach ri Jun paqatzij wi e Dios . Y oj k'o k'u puq'ab' ri paqatzij wi e Dios , ma oj k'o puq'ab' Ruk'ajol Jesucristo . Xew Rire paqatzij wi e Dios y e Rire ri kuya ri k'aslemal na jinta utaqexik .
45012018	Recommendation	'Ana k'u alaq janipa ri k'o paq'ab' alaq cha' kak'oji' alaq chi utzil chomal kuk' konoje ri tikawex .
58010023	Faith	E qajikib'am uwach kaqak'ul janipa rub'i'tisim ri Dios ; lik chojtikila k'u jusuk' che ri kub'ulib'al qak'u'x puwi ri qoye'em che ri Dios , ma Rire na kujalk'atij ta rub'i'tisinik u'anom chiqe .
43014027	Grace	» Ri utzil chomal k'o wuk' ri'in , kanya kan chiwe . Yey wa' wa utzil chomal kanya ri'in chiwe na xa ta jela' pacha' ri kakiya taq ri winaq . Mapax k'u ik'u'x y mixi'ij iwib' .
47005006	Faith	Ruma k'u la' , lik kub'ul qak'u'x , tob' qeta'am echiri' k'a oj jeqel pa ri qacuerpo wara che ruwachulew , wa' e ke'elawi k'amaja' koje'jeqela pa ri qocho chila' chikaj ruk' ri Qanimajawal Jesucristo .
43012047	Grace	No'j we k'o junoq xuta ri nuch'a'tem yey na ku'an ta ri kamb'i'ij , na in ta ri kinq'ataw tzij puwi' . Ma in k'uninaq che ruwachulew na re ta kanq'at tzij pakiwi ri tikawex ; e in k'uninaq re keb'enukolob'ej konoje ri tikawex .
62003012	Sin	Maqa'an qe'oj pacha' ri xu'an ri Caín , ma rire e re ritzel winaq y ruma ri' xukamisaj ruchaq' . ¿ Su'b'e xukamisaj ? Ma e taq ri xu'an ri Abel lik jusuk' chwach ri Dios ; no'j e taq ri xu'an rire na chom ta uwach .
66016020	Description	Yey ruma k'u wa kab'raqan konoje taq ri islas y taq ri juyub' xesachik .
58011012	Description	Jek'ula' ri Abraham , tob' ne xa naqaj chi k'o wi lo rukamik , xalax ruk'ajol . Yey taq ri ralk'o'al rire lik xek'iyar kiwach , xeb'u'ana lik e k'i pacha' ri kik'iyal ri ch'umil e k'o che ruwa kaj y pacha' ri sanyeb' k'o chuchi' ri mar , ri na utz taj kajilaxik .
54001017	Faith	Ruma k'u wa' , qaloq'nimaj uq'ij ri Dios waq'ij ora y chiqawach apanoq . Ma ri Dios Qajawxel na jinta utaqexik rutaqanik , na jinta utaqexik ruk'aslemal , na kilitaj ta uwach , xew Rire e Dios y reta'am ronoje . Lik k'o yakb'al uq'ij y unimal uchomalil .
66014007	Faith	Ri ángel jewa' kasik'in che ub'i'xikil : « Chixi'ij iwib' chwach ri Dios y chiloq'nimaj uq'ij ma xopon ru orayil ri q'atb'al tzij ku'ano ; chiyaka k'u uq'ij ri x'anaw re ruwa kaj , ruwachulew , ri mar y taq rak'al pa kalax wi lo ri ya' » kacha' .
44006001	Description	Chupa taq la' la q'ij lik xek'iyar ri kajlib'al ri kikojom rub'i' ri Cristo . Ek'u ri hermanos e aj judi'ab' ri kech'a't pa ri ch'a'tem griego , xkijeq kech'a'tib'en chikij ri hermanos e aj judi'ab' ri kech'a't pa ri ch'a'tem hebreo . Ma echiri' ka'an ri jachanik chike ri e nib'a'ib' , ri malka'nib' ri kech'a't pa ri ch'a'tem griego na kekajmax ta chi utz ruk' ri to'b'al ke kakik'ul ri jujun q'ij .
60002021	Grace	E ne ruma wa' xusik'ij alaq ri Dios , ma ri Cristo xutij k'ax quma ri'oj ; yey taq ri xu'ano e k'utub'al chiqe ri'oj cha' kojb'in jela' pacha' xb'in Rire .
53003010	Recommendation	Ma echiri' k'a oj k'o ne chila' uk' alaq , xqataq alaq che wa' : « We k'o junoq na karaj taj kachakunik , na taqal ta che katzuqik . »
43003016	Grace	» Ri Dios lik k'ax xeb'una' ri e k'o che ruwachulew ; y ruma k'u wa' , xutaq lo Ruk'ajol , ri lik xew Uk'ajol ri' , cha' china ri kakub'i' uk'u'x ruk' Rire na kasach ta uwach , ma k'o uk'aslemal na jinta utaqexik .
44019015	Description	K'o k'u jun q'ij , jun itzel uxlab'ixel xuk'ul uwach chike ri wuqub' uk'ajol ri Esceva : « Weta'am uwach ri Jesús y weta'am china ri Pablo ; no'j ri'ix , ¿ ix chinoq ? » xcha' .
66019019	Violence	Xinwil k'u ri jun nimalaj itzel chikop yey ri e taqanelab' che ruwachulew kuk' ri ki ejércitos , kimolom kib' re kech'o'jin ruk' ri Jun ukojom lo rukawayu' y kuk' ru ejércitos eteran chirij .
44027002	Description	Xojok k'u b'i chupa jun barco re ri puerto Adramitio , e ri' ke'ek pa taq ri tinamit e k'o chuchi' ri mar re Asia . Xqamaj k'u b'i qab'e chwi ri mar . Yey xe'ek quk' ri Aristarco , jun aj Tesalónica , jun tinamit pa ri luwar re Macedonia .
58013003	Recommendation	Memesk'utaj alaq ri e k'o pa cárcel , e 'ana alaq pacha' k'o alaq kuk' pa ri cárcel ; yey memesk'utaj ne alaq ri e k'o pa k'ax , e 'ana alaq pacha' katij alaq k'ax junam kuk' rike .
51003017	Recommendation	Yey ronoje ri ka'an alaq y ronoje ri kab'i'ij alaq , 'ana alaq chupa rub'i' ri Qanimajawal Jesucristo y tioxin alaq chwach ri Qaqaw Dios ruma Rire .
48006006	Recommendation	We k'o junoq kuk'ut Rutzij Upixab' ri Dios che alaq , chirajawaxik wi kato' alaq rire ruk' ri b'itaq e alaq .
44007005	Description	» Pero ri Dios na xuya tane che ri Abraham ku'an rajaw wa' wu'lew , tob' tane xa pa kuya wi juna raqan . No'j xub'i'tisij k'u che tob' ne rire kaminaq chik , wa' wu'lew ku'ana na re y ke ri ralk'o'al kanoq ; yey echiri' xb'i'x wa' che ri Abraham , k'amaja' ne k'o juna ralk'o'al .
44007019	Description	Wa' wa rey xeb'usok ri qatinamit ojertan . Lik xeb'uya ri qati'-qamam pa k'axk'ob'ik , ma xtaqan che kekamisax ri kich'uti'q e alab'o cha' jela' na kak'iyar ta kiwach ri qatinamit .
43020003	Description	Xeb'el k'u b'i ri Pedro y ri jun chik tijo'n , y xeb'ek pa xmuqi' wi ri Jesús .
44024016	Faith	Ruma taq k'u ri' wa' , lik kinok il ri'in che ri nub'inik cha' jela' kak'oji' ri nuna'oj chi jusuk' chwach ri Dios y chikiwach ri tikawex .
65001013	Description	Wa' wa'chijab' e jela' pacha' ri mar echiri' lik k'o royowal , kapuluwan uwi' y kurojij lo ri ch'ul k'o chupa . Jek'ula' , wa' wa'chijab' e kakik'ut taq ri k'ixb'al uwach kaki'ano . Yey e jela' pacha' taq ch'umil kisachom ri kib'e , ma kaki'an che kib' e aj k'amal wach ke rutinamit ri Dios , tob' ne e rike ri e sachinaq . Ruma k'u ri kaki'ano , ri Dios uq'atom chi tzij pakiwi' cha' na jinta utaqexik keb'e'k'ola pa utum q'equ'm .
48001012	Description	na e ta juna achi xya'w chwe y na che tane juna achi xinmaj wi wa' ; ma e ri Qanimajawal Jesucristo xq'alajisan chwe .
45007005	Sin	Ma ojertan echiri' k'a oj k'o pa mak , ri rayinik na utz ta uwach xk'oji' uchuq'ab' puwi ri qacuerpo . Ma echiri' ri Tzij Pixab' xuq'alajisaj chiqe sa' ri na utz taj , e más xqarayij kaqa'an ri na utz taj . Yey ri xutiqoj wa' chiqe e xojuk'am b'i pa kamik .
54002007	Faith	E ruma wa' , ri'in in cha'tal lo ruma ri Dios re kantzijoj ri Utzilaj Tzij y kinu'an k'u in taqo'n yey in k'utunel chikiwach ri na e ta aj Israel cha' jela' kakub'i' kik'u'x rike ruk' ri Cristo y kakikoj ri Q'ijsaq . Lik qatzij wa kamb'i'ij che alaq , ma in re ri Cristo y na kan'an ta raq'ub'al .
62003024	Faith	E junoq katajin che u'anik ri kub'i'ij Rutzij Upixab' ri Dios , ri' puq'ab' ri Dios k'owi y ri Dios jeqel pa ranima' . Ruma k'u ri Ruxlab'ixel uya'om ri Dios chiqe , lik qeta'am Rire jeqel pa qanima' .
46010024	Recommendation	Na utz ta k'u ri' we junoq e xew kutzukuj ri utz chirib'il rib' , ma ri lik chirajawaxik wi e kutzukuj ri utz chike ri nik'aj chik .
45012016	Recommendation	Chu'ana xa jun k'u'x alaq chiwach alaq . Ma'an alaq nim che ib' alaq ; e 'ana alaq xa jun kuk' ri na jinta kiwach . Mach'ob' alaq lik k'o na'oj alaq chikiwa jujun chik .
49004031	Recommendation	Chesaj alaq ronoje ri oyowal k'o pa anima' alaq . Ma'an alaq ri alaq k'a'n . Masik'in alaq ruk' oyowal . Mach'a't alaq chirij junoq . Chesaj k'u ib' alaq che ronoje ri na utz taj .
51001025	Faith	Xinu'an jun aj chak re Rire cha' kanto' riglesia , ma e ri Dios uya'om chwe kantzijoj pa tz'aqat wi ri Utzilaj Tzij chiwach ralaq ri na alaq ta aj judi'ab' .
66001014	Description	Rujolom y ruwi' lik saq jela' pacha' ri mit saq y pacha' ri nieve ; y ukab'ichal ruwach pacha' aq' kareprotik .
47004015	Grace	Ronoje k'u wa qik'owib'em e uma ralaq , cha' jela' kak'iyar kiwach ri kek'uluw re ri unimal rutzil uk'u'x ri Dios . Yey wa' e re yakb'al uq'ij ri Dios , ma jela' lik e k'i ri kakitioxij ri unimal rutzil uk'u'x ri Dios pakiwi' .
43006056	Faith	China k'u ri kutij ri nuti'jil y kutij ri nukik'el , ri' kak'oji' wuk' y ri'in kink'oji' ruk' rire .
43011027	Faith	Ri Marta xuk'ul uwach : — Kankojo , Wajawal , ma ri'in nukojom rilal lal ri Cristo , Ruk'ajol ri Dios , ri b'i'tisim loq kak'un che ruwachulew — xcha' .
44002042	Faith	Y konoje lik junam keb'in chupa ri saqil k'utunik ke ri e taqo'n re ri Jesús , junam kik'u'x , junam kewa' chikiwach y junam kaki'an orar .
58001009	Grace	E lik kuk'ul k'u'x la ri lik jusuk' yey lik tzel kil la ri mak . E uwari'che ri Dios , ri Dios e la , xucha' lo la y xuya unimal ki'kotemal che'la ; ek'u más nim ri ki'kotemal xya' che'la chwa ri ki'kotemal xya' chike ri jujun chik kacha' .
44012002	Violence	Yey xeb'utaq che kakikamisaj ruk' espada ri Jacobo ri ratzixel ri Juan . Y ri soldados jela' xki'ano .
55002016	Recommendation	Ma'an awe'at kuk' ri kech'a't chwi taq ri na re ta ri Dios y na jinta uchak . Ma ri ke'anaw re wa' , e ketajin che resaxik kib' chirij ri Dios .
62003015	Sin	Ek'u junoq tzel karil ru hermano , ri' kamisanel chwach ri Dios ; yey eta'am alaq , e juna kamisanel na taqal ta che kaya'i' uk'aslemal na jinta utaqexik .
43021015	Faith	Echiri' xkik'is utijik ri kiwa , ri Jesús xutz'onoj che ri Simón Pedro : — Simón , at uk'ajol ri Jonás , ¿ más nawi k'ax kinana' ri'at chwa ri k'axna'b'al we kaki'an wa jujun chik ? — xcha' . Ri Pedro xuk'ul uwach : — Wajawal , rilal eta'am la k'o rutzil nuk'u'x che'la — xcha' . Ri Jesús xub'i'ij che : — Cheb'atzuqu k'u ri' ri raltaq ko nub'exex — xcha' .
46012008	Grace	Ma e k'o jujun ya'tal chike ruma ri Ruxlab'ixel ri Dios kech'a't ruk' saqil na'oj . Jek'ula' ruma ri Ruxlab'ixel ri Dios , ya'tal chike jujun chik kakitzijoj sa' ri uq'alajisam ri Dios chike .
44007013	Description	Ek'u che rukalaj kib'enam , ri José xuq'alajisaj rib' chikiwach ri ratzixelab' . Jek'ula' ri faraón xreta'maj china taq ri e ratz-uchaq' ri José .
60003010	Recommendation	Ma jewa' tz'ib'ital kan pa Ruch'a'tem ri Dios : China ri k'ax kuna' ruk'aslem y karaj karik'owib'ej ri jujun q'ij ruk' ki'kotem , e chuq'atej k'u ri' ri raq' che ub'i'xikil ri na chom taj y mu'an chi ri kel lo raq'ub'al puchi' .
44004032	Description	Konoje k'u ruk'iyal hermanos , ri xkikoj rub'i' ri Cristo , lik u'anom xa jun kanima' y xa jun kina'oj ; y na jinta junoq chike ku'an re che ri k'o ruk' , ma rub'itaq ke xu'an re chinima ronoje .
46015003	Grace	Ma ri nuk'utunik che alaq e ri xk'ut chwe ri'in , yey ruk'u'xib'al ri k'utunik e wa' : Ri Cristo xkam ruma ri qamak jela' pacha' ri tz'ib'ital kan chupa Ruch'a'tem ri Dios .
66018024	Violence	Yey ri winaq re wa tinamit xekikamisaj taq ri q'alajisanelab' re ri Dios y rutinamit ri Dios , y xekikamisaj ne uk'iyal tikawex che taq ronoje ri tinamit re ruwachulew » kacha' .
44013048	Faith	Echiri' xkita wa' ri na e ta aj judi'ab' , lik xeki'kot che y xkijeqo kakiyak uq'ij ri Utzilaj Tzij puwi ri Qanimajawal . Jek'ula' xkikoj rub'i' ri Cristo konoje ri echa'om chi uloq re kak'oji' kik'aslemal na jinta utaqexik .
66022020	Description	Ek'u ri kajikib'an uwach taq wa' , jewa' kub'i'ij : « Paqatzij wi na naj ta chi ri woponib'al iwuk' » kacha ri Jesús . ¡ Amén ! E chu'ana ri' , peta la , Qanimajawal Jesucristo .
50004009	Recommendation	Ek'u 'ana alaq janipa ri nuk'utum chiwach alaq , wa' e ri majom alaq , ri tom alaq y ri ilom alaq chwe . Jek'ula' , ri Dios , ri aj ya'l utzil chomalil , kak'oji' uk' alaq .
53003015	Recommendation	Pero ma'an alaq che tzel kil alaq ; ri 'ana alaq e pixab'aj alaq ma rire e jun qa hermano .
51002008	Recommendation	Lik chajij k'u ib' alaq cha' na kasokotaj ta alaq ruk' taq na'oj na jinta uchak , ri xa no'jib'al ke ri tikawex re ruwachulew y na e ta k'u chirij runa'oj ri Cristo .
50003014	Faith	Jek'uri'la' lik jusuk' kin'ek k'a pa ku'k'isa wi ri nub'e q'atital chinuwach , cha' jela' kank'ul ri chomilaj sipanik , ri ub'i'tisim ri Dios chiqe ri ojusik'im cha' koje'k'ola ruk' chila' chikaj ruma oj re ri Jesucristo .
56002014	Faith	Rire xuya rib' pa kamik quma ri'oj , xojuloq'o cha' kojresaj che ronoje ri na utz taj , kuchomaj ri qab'inik qasilab'ik y jela' koju'an oj utinamit lik qaya'om qib' che u'anik chomilaj taq chak .
43005024	Faith	» Paqatzij wi kamb'i'ij che alaq : China ri lik kuta chi utz ri kamb'i'ij ri'in y kakub'i' uk'u'x ruk' ri xtaqaw lo we , ri' k'o uk'aslemal na jinta utaqexik y na kuk'ul ta ri k'axk'olil re ri q'atb'al tzij . Jek'ula' , na jinta chi puq'ab' ri kamik , ma asu xq'ax chupa ri k'aslemal .
66021015	Description	Ri ángel kach'a't wuk' ruk'a'am jun vara re pajab'al 'anom ruk' oro cha' kupaj ri tinamit , taq ri okib'al y ri tapia .
50003019	Sin	Kopon na k'u ri q'ij echiri' kasach na kiwach , ma ri kidios rike e taq ri rayib'al re ri kiti'jil . Kaki'an ne nim che kib' ruma taq ri kaki'ano tob' wa' lik k'ixb'al uwach , yey lik kakiya kina'oj che taq ri xa re ruwachulew .
54003006	Sin	Na utz taj we k'o junoq k'ak' ukojom ri Utzilaj Tzij yey kakojik aj wach chupa riglesia , ma k'axtaj ku'an nim che rib' y kaq'at k'u tzij puwi' jela' pacha' ri xuk'ulumaj ritzel winaq ruma xu'an nim che rib' .
65001003	Recommendation	Alaq nu hermanos , lik nurayim kintz'ib'an pan che alaq chwi ri kolob'etajik ya'tal chiqe ri'oj chinima qonoje ; pero wo'ora kuna' nuk'u'x lik chirajawaxik kampixab'aj alaq cha' kachuq'ub'ej ib' alaq chupa ri Q'ijsaq re ri Dios y na kaya ta k'u alaq luwar ri' che junoq kuyoj ri saqil k'utunik ya'tal xa jumul che rutinamit ri Dios .
44004002	Description	Rike lik k'o koyowal chikij ri Pedro y ri Juan ma kek'utun chikiwach ri tikawex puwi ruk'astajib'al lo ri Jesús chikixo'l ri ekaminaq , jek'uwa' kakib'i'ij : « Ruk'astajib'al ri Jesús e k'utub'al re , chiqawach apanoq ri tikawex kek'astaj lo chikixo'l ri ekaminaq » kecha' .
66018005	Sin	Ma na xa ta jub'iq' rumak , e taq wa' xaqi ule'om chi rib' elinaq b'i k'a chikaj . Yey ri na utz taj u'anom , lik k'o chuk'u'x ri Dios .
43004046	Description	Ek'uchiri' , ri Jesús xtzelej pa ri tinamit Caná re Galilea pa xu'an wi vino che ri ya' . K'o k'u jun aj wach raj chak ri rey chila' Capernaúm , y rire k'o jun uk'ajol lik yewa' .
45012011	Recommendation	'Ana alaq ri lik alaq sak'aj , ma'an alaq lik alaq xepu ; e loq'nimaj alaq ri Qanimajawal ruk' ronoje k'u'x alaq .
60001008	Faith	Ralaq k'ax kana' alaq ri Jesús tob' na ilom ta alaq uwach Rire , yey kub'ul k'u'x alaq ruk' tob' na kil ta alaq uwach wo'ora . Y kaki'kot alaq ruk' unimal ki'kotemal , yey wa' na kariqitaj tane ub'i'xikil .
62004013	Grace	Kaqeta'maj k'u ri' , oj k'o puq'ab' ri Dios yey Rire jeqel pa qanima' , ma Rire uya'om ri Ruxlab'ixel chiqe .
43019029	Description	Chiri' k'o jun xaro nojinaq che vinagre . Yey e k'o jujun xkichuq' jun esponja chupa , xkixim k'u chutza'm jun vara re hisopo y xkiya pan chwa re' ri Jesús .
51001013	Grace	Ri Dios xojresaj chupa ruchuq'ab' ri q'equ'malil y xojuq'atisaj chupa rutaqanik Ruk'ajol , ri lik k'ax kuna'o .
45016017	Recommendation	Lik k'u kantz'onoj che alaq hermanos , e lik kachajij ib' alaq chikiwach ri kakijach upa riglesia y kakikoj tzaqib'al chirij ri saqil k'utunik cha' e k'o jujun chik na kakikoj ta ri k'ulum chi ralaq . Chikij k'u wa' , chesaj ib' alaq ;
45012007	Recommendation	Ri ya'tal che lik keb'uto' jujun chik , e chu'ana ri' . Ri ya'tal che kak'utunik , e chuya'a rib' che ri k'utunik .
43016023	Faith	Chupa k'u ri' la' la q'ij na kajawax ta chik ki'an tz'onob'al chwi ri nub'i'im . » Paqatzij wi kamb'i'ij chiwe : Ronoje ri kitz'onoj che ri Nuqaw pa ri nub'i' , Rire kuya chiwe .
66021019	Description	Taq ri pa raqanib'al ri tapia re ri tinamit wiqital ruk' ronoje chomilaj taq ab'aj . Ri nab'e , ruk' ab'aj jaspe ; ruka'm , ruk' zafiro ; rurox , ruk' ágata ; rukaj , ruk' esmeralda ;
59004017	Sin	E junoq reta'am sa' ri utz chirajawaxik ka'anik yey na ku'an taj , ri' kamakunik .
66019005	Faith	Chupa k'u ri tz'ulib'al xtataj jun qulaj , jewa' kub'i'ij : « Chiyaka uq'ij ri qa Dios , iwonoje ri kixchakun chupa ruchak , iwonoje ri k'o xi'in ib' iwuk' chwach , chinima'q chich'uti'q » kacha' .
47005002	Faith	Y ruma la' koj-jilow wo'ora , ma lik kaqaj chik kojq'ax chupa ri qocho chila' chikaj .
48006004	Recommendation	E uwari'che chirajawaxik wi chiqajujunal kaqach'ob' chi utz puwi ri qa'anom . Y we utz ri qa'anom chwach ri Dios , chojki'kot k'u ri' , pero maqa'an k'u nim che qib' xa ruma qa'anom más chikiwa ri jujun chik .
46007036	Recommendation	Laj k'o junoq k'o umi'al na jinta rachijil y kuch'ob' k'u raqan : « Laj na usuk' taj we na kanya ta luwar che ri numi'al kak'uli'ik , ma k'o chi rujunab' . » We rachi kuch'ob' k'u raqan taqal che rumi'al kak'uli'ik , e chu'ana ri' , ma na mak taj .
43016002	Violence	Ma kopon ruq'ijol echiri' kixesax ne b'i ri'ix chupa taq ri sinagogas . Y china ri kakamisan iwe'ix , e chwa rire uchak ri Dios ri ku'ano .
66015001	Description	Xinwil jun chik nimalaj k'utub'al chila' chikaj yey wa' lik na jinta k'ana k'o wi : E wuqub' ángeles kakik'am lo ri wuqub' k'isb'al k'axk'ob'ik ; yey ruk' wa' kak'is wi ri royowal ri Dios .
43018023	Description	Ri Jesús xuk'ul uwach : — We ximb'i'ij juna ch'a'tem na utz taj , b'i'ij la ri' sa' ri na utz taj ximb'i'ij . No'j we utz ri ximb'i'ij , ¿ su'chak k'u ri' xinch'ay la ? — xcha' .
50004003	Recommendation	Ek'u ri'at , ri at saqil wachb'i'il chupa ruchak ri Qaqaw , kantz'onoj ko chawe : Lik cheb'ato'o wa' wi'xoqib' cha' kek'oji' chi utzil chomal chikiwach . Ma rike lik xkiya kib' pa k'ax junam wuk' ri'in che utzijoxik ri Utzilaj Tzij ; lik xinkito'o , junam ruk' ri Clemente y ri jujun chik wachb'i'il , ri k'o chi ri kib'i' chupa ri libro pa tz'ib'ital wi china taq ri k'o kik'aslemal ruk' ri Dios .
66016006	Sin	pakiwi ri xekamisan ke ri tinamit la y taq ri q'alajisanelab' e la . Xki'an k'u chike xturuw ri kikik'el . E uwari'che lik Lal jusuk' ma x'an la chike wa e kamisanel kakiqum kik' . ¡ Ek'u lik taqal wa' chike ! » kacha' .
45006002	Sin	¡ Na e ta k'ana ri' ! Ma e janipa ri na oj jinta chi puq'ab' ri mak , na ub'e ta k'enoq we k'a kojk'oji' chupa wa' .
66017011	Violence	Jun chike ri wuqub' taqanel e ri nimalaj itzel chikop , ri jun xk'oji' ojertan y wo'ora na jinta chik , yey kataqan tanchik y ku'ana ruwajxaq taqanel . Yey k'isb'al k'u re , ke'ek chi tojb'al mak .
48004030	Recommendation	Pero ¿ sa' ri kub'i'ij Ruch'a'tem ri Dios tz'ib'ital kanoq ? Jewa' kub'i'ij : E chesaj b'i la rixoq aj chak pa ja junam ruk' ri ralab' . Ma che ri ralab' wi'xoq na kaya'i' ta ri taqal che kuk'ul ri ralab' ri rixoqil ri rajaw ja kacha' .
54006009	Sin	No'j taq ri lik kakirayij keb'u'an e b'eyomab' , ri' lik na k'ayew ta chike ketzaq puq'ab' ritzel y kechapataj ruma uk'iyal rayinik na jinta uchak . Yey wa' xew kuk'am lo uk'iyal k'axk'ob'ik pakiwi rike wo'ora y chiqawach apanoq .
66017016	Violence	Ri lajuj ruk'a' ri nimalaj itzel chikop xawilo , wa' tzel kakil rixoq na chom ta rub'inik ; kakoq'otaj k'u kan utukel y kakich'anab'a' kanoq , kakitij ruti'jil y tek'uchiri' kakiporoj pa aq' .
46008003	Faith	No'j ri paqatzij wi k'ax kana'w re ri Dios , ri' ralk'o'al ri Dios yey eta'matal k'u uwach ruma ri Dios .
45003009	Sin	¿ E kami ke'elawi ri' ri oj aj judi'ab' , lik utz qa'anom y na jinta k'ana qamak chikiwa ri na e ta aj judi'ab' ? ¡ Na e ta ri' ! Ma e pacha' ri nuk'utum loq : Konoje , tob' e aj judi'ab' o na e ta aj judi'ab' , junam e k'o chuxe' ri q'atb'al tzij re ri Dios ruma ri kimak .
44007041	Sin	Ek'uchiri' , xki'an jun tiox uk'axwach toro . Xekikamisaj k'u awaj re kiqasa'n chwach wa tiox y xki'an nimaq'ij chupa rub'i' ri tiox , ri xa xki'an ruk' ri kiq'ab' .
66009020	Sin	Yey e taq ri winaq na xekam ta che wa oxib' k'axk'ob'ik , na xkitzelej tane kitzij che ri na utz taj ki'anom . Na xkoq'otaj tane uloq'nimaxik kiq'ij ritzel taq uxlab'ixel y na xkoq'otaj tane uloq'nimaxik kiq'ij taq ri tiox 'anatal kuma rike ruk' oro , ruk' plata , ruk' bronce , ruk' ab'aj y ruk' che' ; yey wa' na ketzu'n taj , na ketan taj y na keb'in taj .
47005011	Faith	Lik qeta'am k'ut , chirajawaxik k'o qaxi'in ib' chwach ri Qajawal ; ruma k'u ri' , keqapixab'aj taq ri tikawex cha' kakiya kib' puq'ab' ri Dios . Chwach ri Dios lik q'alaj sa' ri k'o pa qanima' ; ek'u kaqaj ri'oj e kaq'alajin wa' chiwach ralaq .
49002003	Sin	Qonoje ri'oj ojertan xqa'an qe'oj kuk' rike , ma e xqataqej janipa taq ri rayib'al re ri qati'jil y taq ri na utz taj kak'un pa qajolom . Lik qalaxib'em chi lo wa' oj aj makib' . Ruma k'u la' , lik taqal chiqe we ta xpe ri royowal ri Dios paqawi' jela' pacha' ri ku'an kuk' konoje ri e aj makib' .
44002040	Recommendation	Jek'ula' , xeb'upixab'aj ruk' uk'iyal ch'a'tem y jewa' xujikib'a' uwach chike : — Chesaj lo ib' alaq chikixo'l wa' wa winaq lik na jusuk' ta ri ki'anom , cha' jela' kakolob'etaj alaq chwach ri q'atb'al tzij kape pakiwi' — xcha chike .
45008013	Faith	Ma we ya'om ib' alaq chupa wa' , ri' e kuk'am lo ri kamik pawi' alaq . No'j we ruk' ruto'b'al ri Ruxlab'ixel ri Dios kakamisaj alaq taq ri rayib'al re ri ti'jil alaq , ri' k'o k'aslemal alaq chwach ri Dios .
45010011	Faith	Ma Ruch'a'tem ri Dios jewa' kub'i'ij puwi ri Cristo : China ri kakub'i' uk'u'x ruk' , na kak'ixb'esax taj ma kuk'ul na ri roye'em che Rire kacha' .
45001008	Faith	Nab'e na , ruma ri Qanimajawal Jesucristo , kantioxij che ri nu Dios uma onoje alaq , ma che ronoje luwar che ruwachulew lik katataj puwi ri kub'ulib'al k'u'x alaq .
52001004	Faith	Hermanos , ri lik k'ax kana' alaq ruma ri Dios , ri'oj qeta'am ralaq alaq cha'tal ruma Rire .
60004008	Recommendation	Yey ri más chirajawaxik wi e ruk' ronoje k'u'x alaq k'ax kana' ib' alaq chiwach alaq , ma we lik k'o rutzil k'u'xaj uk' alaq , ri' kakuy alaq taq ruk'iyal mak ke ri nik'aj chik .
44027001	Description	Ek'uchiri' xjikib'ax uwach kojtaq b'i pa ri luwar re Italia pa barco , ri Pablo y jujun chik chike ri e k'o pa presoyil xeya' puq'ab' jun capitán ke soldados , Julio rub'i' . Wa' wa'chi kataqan pakiwi ri soldados “ E re ri nimalaj taqanel Augusto ” kab'i'x chike .
66015003	Faith	E kakib'ixoj k'u ri b'ix re ri Moisés ri raj chak ri Dios y kakib'ixoj ri b'ix re ri Q'apoj B'exex , jewa' kakib'i'ij : Lal Dios Qajawxel , ri k'o ronoje unimal chuq'ab' paq'ab' la . Lik nima'q y lik chomilaj taq ri chak 'anom la , lik jusuk' y lik usuk' ronoje ri ka'an la , Lal ri Taqanel pakiwi taq ri tinamit .
60002002	Faith	Jela' pacha' juna ne' k'ak' alaxinaq lik e karaj rutz'um ruchu ; jek'uri'la' ralaq , e lik rayij alaq ri saqil Uch'a'tem ri Dios , cha' ruma wa' , ri Dios kuya ri k'iyib'al alaq y kukolob'ej k'u alaq chwach ronoje ri na utz taj .
66014013	Faith	Ek'uchiri' , xinta jun qulaj xch'aw lo chila' chikaj , jewa' kub'i'ij lo chwe : « Chatz'ib'aj : Chwi k'u wo'ora , lik nim kiq'ij kalaxik ri kekam chupa rub'i' ri Qanimajawal Jesucristo » kacha' . « Qatzij , » kacha ri Ruxlab'ixel ri Dios , « ma rike keb'uxlan che taq ri kichak , yey ronoje ri utzilaj chak ki'anom na kasach ta uwach ma kakik'ul rajil uk'axel chila' chikaj » kacha' .
59001027	Faith	Ma ri saqil uloq'nimaxik uq'ij ri Qaqaw Dios e ri keqato' ri nib'a'ib' y ri malka'nib' chupa taq ri k'ax e k'o wi , yey e ri kaqachajij qib' cha' na kojtzaq ta chupa ri ch'ulilaj mak re ruwachulew .
51002004	Recommendation	Kamb'i'ij k'u wa' che alaq cha' na jinta junoq kach'akach'o'n e alaq ruk' ch'a'tem lik chakojo' katatajik yey na qatzij taj .
66005013	Description	Jek'ula' xeb'enuta konoje taq ri e 'anatal ruma ri Dios : ri e k'o chila' chikaj , ri e k'o che ruwachulew , ri e k'o chuxe' ulew y ri e k'o chupa ri mar , jewa' kakib'i'ij : « Che ri Jun tz'ul pa ri tz'ulib'al y che ri Q'apoj B'exex , taqal ri yakb'al kiq'ij y ri kaxuk ib' chikiwach yey taqalik kab'i'xik k'o kichomalil y kichuq'ab' na jinta utaqexik » kecha' .
66008008	Description	Ruka'm ángel xuch'awisaj rutrompeta , y k'o xtzaq chwi ri mar pacha' juna juyub' kajumuw aq' che . Y ruma wa' rurox parte che ri mar xu'an kik' uwach .
44007058	Violence	Xkesaj k'u b'i chupa ri tinamit y xkijeqo kaki'an pa'b'aj . Y ri xkimol kib' chirij , xkiya kan ri kiq'u' che jun ala Saulo rub'i' cha' kuchajij wa' chike .
45015011	Faith	Y jumul chik xub'i'ij : Onoje alaq che ruk'iyal kiwach taq ri tikawex che ruwachulew , b'ixoj alaq rub'i' ri Dios , yey lik yakb'ej alaq uq'ij Rire .
45011036	Faith	Ma janipa taq ri k'olik , ruk' Rire petinaq wi ; ma ronoje 'anatal ruma Rire y e re yakb'al uq'ij Rire . ¡ Lik taqal k'u ri' che kayak uq'ij na jinta utaqexik ! ¡ Amén !
43001029	Faith	Chuka'm q'ij k'ut ri Juan xril pan ri Jesús e ri' katajin roponik ruk' y jewa' xub'i'ij : « Chiwilape' , wa' e ri Q'apoj B'exex re ri Dios , ri kesan re ri kimak ri tikawex che ronoje ruwachulew .
58011031	Description	Ri Rahab e jun ixoq retz'ab'em uwa uq'ij kuk' achijab' ; na ruk' ta k'u ri' , ruma xkub'i' uk'u'x ruk' ri Dios , na xkam ta kuk' ri e aj palajiy tzij e aj Jericó , ma rire xeb'uk'ul chi utzil chomal ri e k'ak'alenel e aj Israel y xeb'uto'o .
43010010	Grace	Juna eleq'om xew kak'unik re ku'an eleq' , ku'an kamik y kusach uwach ronoje . No'j ri'in in k'uninaq re kanya k'aslemal che alaq yey wa' e jun chomilaj k'aslemal na jinta chi uk'isik .
50003020	Faith	No'j k'u ri qatinamit ri'oj e ri k'o chila' chikaj , pa qoye'em wi kape ri Qakolob'enel , ri Qanimajawal Jesucristo .
45015007	Recommendation	E uwari'che , hermanos , jela' pacha' ri Cristo xuk'ul alaq , jek'ula' k'ulu ib' ralaq ruk' rutzil k'u'xaj chiwach alaq re yakb'al uq'ij ri Dios .
44021024	Recommendation	Chek'ama b'i uk' la , josq'ij ib' la chwach ri Dios junam kuk' rike , jela' pacha' ri kub'i'ij ri taqanik tz'ib'ital kan ruma ri Moisés . Tojo k'u kan la ri kiqasa'n cha' utz kakisokaj ri kiwi' . Jek'ula' kaq'alajin chikiwach konoje : E janipa ri tzijom chike puwi ri k'utunik la , na e ta k'ana u'anom ; y kakil ne ri lik jusuk' kab'in la , ma e kanimaj la ri Tzij Pixab' .
45004012	Faith	Ri kikojom ri retalil re circuncisión e ralk'o'al kan ri Abraham ; pero xew taqal chike kakib'i'ij kiqaw che rire we kakik'ut ri kub'ulib'al kik'u'x ruk' ri Dios che ri kib'inik kisilab'ik , pacha' ri xu'an ri qamam Abraham echiri' k'amaja' ne kukoj ri retalil re circuncisión .
44001026	Description	Ek'uchiri' , xki'an jun sorteo cha' kaq'alajinik china chike wa ka'ib' kakanaj kan puk'axel ri Judas ; y wa' xtzaq puwi ri Matías . Chwi k'u ri' , rire xu'ana e jun kuk' ri junlajuj chik e taqo'n .
45004007	Grace	ma jewa' xub'i'ij : ¡ Nim kiq'ij kalaxik ri tikawex kuytajinaq chi kimak y sachom chi uwach ri na utz taj ki'anom !
66011004	Description	Wa' wa ka'ib' q'alajisanelab' e ri ka'ib' che' re olivo y e ri ka'ib' utzuk'ulib'al aq' e k'o chwach ri Dios Qajawxel , ri kataqan chwi ruwachulew .
59004009	Recommendation	Chub'isoj k'u'x alaq ri 'anom alaq , k'ax chuna'a k'u'x alaq y choq' alaq ruma wa' . Ek'u ri' ri tze' alaq chu'ana oq'ej y ri ki'kotemal alaq chu'ana b'is .
64001011	Recommendation	Lal nu hermano , ma'an e la ri na utz taj ; e 'ana la ri utz . Ma e junoq ku'an ri utz , ri' re ri Dios ; no'j e junoq ku'an ri na utz taj , ri' na reta'am ta uwach ri Dios .
45004011	Faith	Wa retalil re circuncisión ukojom e k'utub'al re ri kub'ulib'al uk'u'x , ri xuk'utu echiri' k'amaja' kukoj wa' . Ruma k'u la' , xe'eloq e rire ri kiqaw konoje ri kakub'i' kik'u'x ruk' ri Dios , tob' na xkoj tane wa' wa retalil re circuncisión chike . Jek'ula' , ruma ri kub'ulib'al kik'u'x ka'an jusuk' chike chwach ri Dios .
45006007	Grace	Ma e junoq kaminaq chi che ri mak , ri' na jinta chi uchuq'ab' ri mak puwi' .
47004010	Faith	Pa taq koj'ek wi , ri qacuerpo xaqi chwach ri kamik k'o wi , jela' pacha' ri xuk'ulumaj ri Jesús ; yey kojik'ow chupa wa' cha' ruk' ri qab'inik qasilab'ik kaq'alajin ruk'aslemal ri Jesús .
50002021	Sin	Ma e taq ri tikawex xew kakitzukuj ri kakaj rike y na e ta keb'ok il che ri karaj ri Qanimajawal Jesucristo .
58011011	Faith	Rixoq Sara , ruma ri kub'ulib'al uk'u'x ruk' ri Dios , tob' lik nimalaj winaq chik y na utz tane kalanik , xya'taj che xalax jun ralab' ma xukojo ri Dios lik e ku'ana na janipa rub'i'tisim che .
43006039	Grace	Yey ri karaj ri Nuqaw , ri xintaqaw loq , e na kanjam ta kan junoq chike ri eb'uya'om Rire chwe ; ma e kenuk'astajisaj lo konoje wa' chupa ri k'isb'al q'ij .
46008006	Faith	no'j ri'oj qeta'am xa jun ri Dios k'olik , e ri Qaqaw , ri 'anayom re ronoje ri k'olik . Yey ri'oj oj k'o puq'ab' Rire . Y xa jun ri Qanimajawal , e Jesucristo . Ruma Rire 'anom ronoje ri k'olik y ruma ne Rire oj k'as ri'oj .
52003006	Description	Pero echiri' xtzelej lo ri Timoteo che rilik alaq , xuya chomilaj rason chiqe puwi ri kub'ulib'al k'u'x alaq y ri rutzil k'u'x alaq . Yey xub'i'ij chiqe lik oj k'o chik'u'x alaq y lik ka'aj alaq kil alaq qawach , jela' pacha' ri'oj lik kaqaj kaqil wach ralaq .
60005004	Grace	We ek'u ka'an alaq wa' , echiri' kak'un ri Qanimajawal Jesucristo , ri Chajinel k'o pakiwi konoje ri e aj chajal rutinamit ri Dios , Rire kuya chijujunal alaq jun corona na kasach ta k'ana uwach , k'utub'al re runimal uwach Rire .
47003012	Faith	Ruma lik kub'ul qak'u'x che wa na kasach taj , ri'oj lik kaqaq'alajisaj chi utz ri k'ak' tzij y na jinta kaqewaj che .
61002012	Sin	No'j wa' wa aj k'utunel e sokoso'nel , e kakich'a'tib'ej ri na kakimaj tane usuk' . Ruma k'u ri' , ka'an chike pacha' ka'an chike ri awaj na jinta kina'oj , ri keb'alaxik xa re kechapik y re kekamisaxik .
43012006	Sin	Ri Judas xub'i'ij wa' na e ta ruma karaj keb'uto' ri nib'a'ib' , ma e ruma rire eleq'om . Yey puq'ab' k'o wi ri b'olxa pa k'olotal wi ri puaq ke rutaqo'n ri Jesús y k'o ne karesaj che .
62004016	Faith	Ri'oj qeta'am y qakojom ri Dios lik k'ax kojuna'o . Ri Dios e aj rutzil k'u'xaj ; ek'u junoq k'o ri rutzil k'u'xaj pa ranima' , ri' k'o puq'ab' ri Dios yey ri Dios jeqel pa ranima' rire .
44011019	Description	Ruk' rukamik ri Esteban , xjeqer kiternab'exik ruk' k'ax janipa ri kikojom rub'i' ri Cristo . E taq k'u ri' wa' xekich b'i y xeb'opon k'a chupa taq ri tinamit re Fenicia , re Chipre y ri tinamit Antioquía . Yey xew xkitzijoj kan ri Utzilaj Tzij re ri Jesucristo chike ri e aj judi'ab' .
54006006	Faith	Paqatzij wi lik k'o kutiqoj ri qak'aslemal chwach ri Dios , pero xew we kojki'kot ruk' ri k'o quk' .
66013007	Violence	Y xya' k'u puq'ab' kach'o'jin chikij rutinamit ri Dios y kuch'ij kichuq'ab' . Jenela' xya' puq'ab' kataqan pakiwi konoje taq ri tinamit , konoje ruk'iyal kiwach taq ri tikawex che ronoje ruk'iyal uwach ch'a'temal .
60002020	Faith	No'j we e la' lik chirij mak alaq xch'ay kan alaq yey lik xkuy alaq wa' , ¿ sa' k'u ri' ri yakb'al q'ij alaq ? ¡ Na jintaj ! No'j we kakuy k'u alaq ri k'ax ka'an che alaq ruma ri utz katajin alaq che u'anik , ri' lik k'o yakb'al q'ij alaq chwach ri Dios .
58009015	Grace	Ruma k'u ri' la' , ri Cristo e kak'amaw qawach chwach ri Dios chupa ri k'ak' tzij . Yey ruma rukamik , k'o kuyb'al mak chike ri xemakun chuxe' ri nab'e tzij , cha' jela' konoje ri eb'usik'im ri Dios kakik'ul na ri ub'i'tisim Rire chike yey wa' na jinta utaqexik .
45006001	Sin	¿ Sa' k'u ri' ri kaqab'i'ij ri'oj ? ¿ K'a kojk'oji' kami ri' pa mak cha' ri Dios e lik kunimarisaj ri unimal rutzil uk'u'x paqawi' echiri' kukuy ri qamak ?
49005004	Recommendation	Mach'a'tib'ej ne alaq ch'a'tem k'ixb'al uwach , ch'a'tem na jinta kutiqoj , ch'a'tem na chom ta k'enoq tob' ne tze'b'al uwach . Ma ronoje wa' lik na taqal ta che ralaq . Ri 'ana alaq e tioxin alaq chwach ri Dios ruk' ri ch'a'tem alaq .
66006008	Violence	Xinwil k'u jun kawayu' saqt'u'r rij . Ri kojoyom re , “ Kamik ” rub'i' , yey k'o jun teran chirij , wa' e ri rajaw ri Hades , ri luwar ke ri ekaminaq . Y xya' uchuq'ab' ri Kamik cha' keb'ukamisaj jun ukaj parte chike ri winaq che ruwachulew ruk' espada , ruk' numik , ruk' taq yab'il y kuma itzel chikop e k'o che ruwachulew .
45004016	Faith	Ruma taq wa' , ri tikawex kakik'ul rub'i'tisim ri Dios xew ruma ri kub'ulib'al kik'u'x ruk' Rire . Q'alaj k'u ri' , wa sipanik xa e ruma ri unimal rutzil uk'u'x Rire , cha' jela' k'o pakiq'ab' konoje ri ralk'o'al ri Abraham kakik'ul na ri b'i'tisim chike ruma ri Dios . Yey e ralk'o'al ri Abraham na xew ta ri k'o ri Tzij Pixab' re ri Moisés pakiq'ab' , ma e ralk'o'al konoje ri kub'ul kik'u'x ruk' ri Dios jela' pacha' ri xu'an ri Abraham . Ek'u rire e qaqaw qonoje ri'oj
44028018	Description	Yey rike echiri' xkita nuchi' , xkaj xinkitzoqopij b'i , ma na xkiriq ta juna mak chwij re taqal chwe kinkamisaxik .
45009016	Grace	E uwari'che echiri' k'o karaj kuya ri Dios che juna tikawex , na e ta ruma lik kacha uk'u'x wa tikawex che o ruma lik kutij uq'ij cha' k'o kuk'ulu ; ma e ruma ri k'axna'b'al uk'u'x ri Dios .
46010008	Sin	Maqa'an ne qe'oj pacha' xki'an jujun chike rike echiri' xketz'ab'ej uwa kiq'ij kuk' jujun chik na kik'ulel taj , yey ruma la' xekamisax xa pa jun q'ij laj veintitres mil chi achijab' .
45007023	Sin	Pero kanna'o k'o jun chik tzij kataqan chwi ri nucuerpo ; wa' e ruchuq'ab' ri mak . Ek'u wa' kach'o'jinik cha' na kankoj ta utzij ri kub'i'ij ri nuna'oj y jek'ula' inyututal pa mak .
58006001	Faith	E uwari'che chojk'iy chwach ri Dios , na xew ta ke'ek qana'oj chwi lo ri nab'e k'utunik puwi ri Cristo ; wa' e k'utunik puwi ri roq'otaxik taq kan ri na jinta kutiqoj ma xew kuk'am lo kamik , k'utunik puwi ri kub'ulib'al k'u'xaj chwach ri Dios ,
46016011	Recommendation	E uwari'che , na utz taj we k'o junoq che alaq kuk'aq b'i uq'ij rire ; e to'o alaq che rupetik cha' kumaj tanchi lo ub'e chi utzil chomal , ma ri'in woye'em katzelej lo wuk' junam kuk' ri jujun chik hermanos .
59002014	Faith	Alaq nu hermanos , ¿ sa' kutiqoj che junoq we kub'i'ij lik k'o kub'ulib'al uk'u'x yey na jinta k'utub'al re wa' ? ¿ Kuriq nawi ri kolob'etajik xew ruma kub'i'ij k'o kub'ulib'al uk'u'x ?
43007025	Description	E k'o jujun chike ri e aj Jerusalem kakitz'onob'ej : « ¿ Na e ta achi wa' ketajin che utzukuxik re kakikamisaj ?
43020022	Faith	Ek'uchiri' , xuxut'uj kiwi' y xub'i'ij chike : — Chik'ulu ri Santowilaj Ruxlab'ixel ri Dios .
45010003	Sin	Ma na kakaj taj kakimaj usuk' su'anik ri Dios ku'an jusuk' chike ri tikawex ; ri kakaj e keb'u'ana jusuk' xa pa ke rike . Y na kiya'om ta k'u kib' ka'an jusuk' chike jela' pacha' ri karaj ri Dios .
62005010	Faith	E junoq kub'ul uk'u'x ruk' Ruk'ajol ri Dios , ri' ukojom janipa ri uq'alajisam ri Dios puwi Ruk'ajol . No'j ri na kukoj ta ri kub'i'ij ri Dios , e pacha' ku'an aj raq'ul che ri Dios , ma na kukoj ta ri uq'alajisam ri Dios puwi Ruk'ajol .
43014012	Faith	» Paqatzij wi kamb'i'ij chiwe : China ri kakub'i' uk'u'x wuk' ri'in , ri' ku'an ne ri chak jela' pacha' ri kan'an ri'in ; y más ne nimaq taq chak ri ku'ano , ma e ri'in kin'ek pa k'o wi ri Nuqaw .
56002009	Recommendation	Yey cheb'apixab'aj raj chakib' cha' kakinimaj kitzij ri kajaw , kaki'an chi utz ronoje cha' ri kajaw keki'kot kuk' y na kek'ulila'n taj .
58012015	Recommendation	Lik chajij ib' alaq cha' na jinta junoq che alaq kujam b'i ri unimal rutzil uk'u'x ri Dios ruma katiki' oyowal pa ranima' , yey jek'ula' ri' ku'an latz'anel che ri k'iyib'al alaq y laj ne keretzelaj jujun chik .
54003007	Recommendation	Ri lik chirajawaxik wi e chom rub'inik usilab'ik chikiwach taq ri na kikojom ta rub'i' ri Qanimajawal Jesucristo , cha' na jinta junoq kak'aqaw b'i uq'ij y na katzaq ta chupa juna pajtajib'al re ritzel winaq .
49004007	Grace	Yey chiqajujunal k'o ri usipam ri Cristo chiqe e chirij ri relej uk'u'x Rire .
66016003	Description	Ruka'm ángel xu'q'eja chwi ri mar ri k'o chupa rucopa , y ruma wa' xu'an kik' uwach ri mar pacha' rukik'el juna tikawex kamisam ; y xekam k'u konoje taq rawaj e k'o chupa ri mar .
49006006	Recommendation	Na utz ta k'u ri' we juna mokom xew kachakun chi utz echiri' katzutzu'x ruma rupatrón cha' jela' katak'ab'ax uq'ij . Ri 'ana alaq e k'utu alaq paqatzij wi alaq aj chak re ri Cristo . Chakuna k'u alaq ri' ruk' ronoje k'u'x alaq cha' jela' ka'an alaq janipa ri karaj ri Dios .
60003016	Recommendation	B'ina alaq chi jusuk' cha' jela' kuna' k'u'x alaq na jinta mak 'anom alaq . 'Ana k'u alaq wa' cha' e janipa ri kech'a't chirij ri chomilaj b'inik alaq ruk' ri Cristo , kaya'taj kik'ix ruma ri raq'ub'al kaki'an chi'ij alaq .
43006040	Faith	Ek'u ri lik karaj ri Nuqaw , ri xtaqaw lo we'in , e wa' : Konoje ri tikawex , ri kakiya ri kiwach wuk' ri in Uk'ajol ri Dios y kakub'i' k'u kik'u'x wuk' , kak'oji' kik'aslemal na jinta utaqexik . Ek'u ri'in kenuk'astajisaj lo chikixo'l ri ekaminaq chupa ri k'isb'al q'ij — xcha' .
44012023	Violence	Xa pa joq'otaj k'u ri' jun ángel re ri Qajawal xukoj lo jun yab'il che ri Herodes ; ma rire xuk'ul wa yakb'al uq'ij x'anik , yey wa' xew taqal che ri Dios . Jek'uri'la' xtiji' kuma amolo y ruma wa' xkamik .
47001003	Grace	¡ Lik nim uq'ij ri Dios , Ruqaw ri Qanimajawal Jesucristo ! Ma e Rire ri lik kuk'ut ri k'axna'b'al uk'u'x chiqe y ruk' Rire kape wi ri b'ochib'al qak'u'x .
54001006	Sin	No'j e k'o jujun kiya'om kan ri karaj ri Dios ; xkijalk'atij k'u ri kina'oj y wo'ora xew kech'a't chwi ri na jinta uchak .
45001016	Faith	Ri'in na kink'ix ta che ri Utzilaj Tzij , ma ruk' wa' kaq'alajin ruchuq'ab' ri Dios re keb'ukolob'ej konoje ri kekojow re ; nab'e chike ri e aj judi'ab' , tek'uchiri' chike ri na e ta aj judi'ab' .
46003011	Description	Ma na utz ta k'enoq we k'o junoq kukoj jun chik uparaqan ri ja junwi chwa ri kojotal chik ; yey ruparaqan ri ja kojotal chik , e ri Qanimajawal Jesucristo .
49005033	Recommendation	Yey e ne jun pixab'anik che onoje alaq ri alaq k'ulanik . Rachi lik k'ax chuna'a ri rixoqil jela' pacha' k'ax kuna' rib' rire , yey ek'u rixoq e lik chutaqej ri rachijil .
51002013	Grace	Ma ralaq rojertan kaminaq alaq pa mak yey na kojotal tane ri retalil re circuncisión che alaq . No'j k'u wo'ora ri Dios xuya k'ak' k'aslemal alaq junam ruk' ri Cristo y xukuy ronoje ri mak alaq ;
54004014	Recommendation	Mawoq'otaj uya'ik ri ya'tal chawe ruma ri Dios , ri xq'alajisax pawi' ri'at echiri' ri e aj wach re riglesia xkiya ri kiq'ab' pawi' .
66021001	Description	Tek'uchiri' xinwil jun k'ak' uwa kaj y jun k'ak' uwachulew , ma ri nab'e uwa kaj y ri nab'e uwachulew xemalka'nik , yey ri mar na jinta chik .
52005016	Recommendation	E lik xaqi ki'kota alaq .
66009006	Description	Y chupa taq k'u ri' wa' wa q'ij taq ri winaq kakitzukuj kikamik , pero na kakiriq taj ; ma tob' lik kakaj kekamik , ri kamik e pacha' kanimaj chikiwach .
52004014	Faith	Ma we kaqakojo ri Qanimajawal Jesucristo xkamik yey xk'astaj lo chikixo'l ri ekaminaq ; jela' k'u ri' kaqakojo , ri Dios keb'uk'am lo ruk' ri Qanimajawal Jesucristo janipa ri xekamik kikojom b'i rub'i' Rire .
62004015	Faith	E junoq kuq'alajisaj : « Ri Jesús e Uk'ajol ri Dios » , ri' jeqel ri Dios pa ranima' yey rire k'o puq'ab' ri Dios .
49004022	Recommendation	Ma'an chi alaq pacha' ri x'an alaq echiri' k'amaja' kaya ib' alaq puq'ab' ri Cristo . Ya'a k'u kan ri ojer b'inik silab'ik alaq pa xsokotaj wi alaq ruma taq ri rayinik xa re sachib'al e alaq .
43010009	Grace	» In ri in uchi' ri coral ke ri b'exex . China ri kok b'i wuma ri'in , ri' kakolob'etajik y kachajix chi utz pacha' ri b'exex keb'okisax chaq'ab' pa ri coral y keb'esax b'i paq'ij re keb'e'wo'q pa chomilaj k'im .
58011037	Violence	E k'o ri lik xk'am taq kipa , e k'o ri xekamisax pa ab'aj , e k'o ri xq'ati' kipa ruk' sierra , e k'o ri xekamisax ruk' espada . E k'o ri lik xesutinik kikojom kiq'u' xa re utz'u'mal b'exex o kaprux , x'an nib'a' chike , lik xpaxir k'u kik'u'x y lik x'an k'ax chike .
62002029	Faith	Ralaq eta'am chi alaq wa' : Rire lik jusuk' . Cheta'maj k'u alaq ri' : E janipa ri kaki'an ri lik jusuk' , eb'alaxinaq chi chupa rub'i' Rire .
44013047	Grace	ma jela' ri ojutaqom lo ri Dios Qajawxel che u'anik . E pacha' ri ub'i'im lo Rire echiri' xub'i'ij : Ri'in atnukojom re Q'ijsaq chikiwach taq ri tinamit cha' jela' ku'ana at k'amal b'i re ri kolob'etajik k'a pa taq ri luwar lik naj che ruwachulew — xecha' .
47004002	Faith	Ri'oj na jinta k'o kaqa'an xa xe'laq'ay y k'ixb'al uwach , na keqasok tane ri tikawex yey na kaqakoj tane uwi' ri kub'i'ij Rutzij ri Dios . Ma e kaqak'ut pa saqil wi ri Q'ijsaq cha' jela' konoje ri ketaw re , kaketa'maj lik jusuk' ri kaqa'ano .
44002033	Description	Lik k'u xyak uq'ij echiri' xtz'uyi' puwikiq'ab' ri Dios . Yey xya'taj che Rire kutaq lo paqawi ri'oj ri Santowilaj Ruxlab'ixel , ri ub'i'tisim lo ri Qaqaw Dios chiqe ri'oj . Y ek'u ri' wa' ri kil alaq y kata alaq .
51003010	Recommendation	E jalk'atajinaq chi k'u alaq che jun k'ak' b'inik silab'ik , ma jalan katajin jalk'atixik alaq cha' jela' ku'ana alaq pacha' ri Jun ri xuya k'ak' k'aslemal alaq . Jek'uri'la' keta'maj alaq uwach ri Dios pa saqil wi .
43011004	Faith	Echiri' ri Jesús xuta wa' , jewa' xub'i'ij : « Wa' wa yab'il na re ta kamik , ma re yakb'al uq'ij ri Dios y re yakb'al uq'ij Ruk'ajol ri Dios » xcha' .
45001017	Faith	Ma ri Utzilaj Tzij kuq'alajisaj chiqawach su'anik kojk'oji' jusuk' chwach ri Dios , yey wa' e ruma ri kub'ulib'al qak'u'x ruk' Rire ; ronoje k'u ri qak'aslemal chwach ri Dios e ruma ri kub'ulib'al qak'u'x . Ma jewa' tz'ib'ital kan pa Ruch'a'tem : Ri e jusuk' chwach ri Dios , k'o kik'aslemal ruma ri kub'ulib'al kik'u'x ruk' Rire kacha' .
43019017	Description	Ri Jesús utelem b'i rucruz echiri' xk'am b'i pa ri luwar kab'i'x che “ Luwar re Ub'aqil Ujolom Anima' ” , yey pa ri ch'a'tem hebreo , “ Gólgota ” .
45012006	Faith	Ek'u ri Dios , jalajuj taq rusipanik uya'om chiqe chiqajujunal cha' kaqa'an ruchak ; wa' e chirij taq ri karaj Rire chiqe ruma ri unimal rutzil uk'u'x . E uwari'che , ri ya'tal che kaq'alajisan puwi runa'oj ri Dios , chu'ana xew e chirij ri b'i'tal che ruma ri Dios .
66004007	Description	Ri nab'e jela' katzu'nik pacha' juna koj , ruka'm jela' katzu'nik pacha' juna meq' , rupalaj rurox jela' katzu'nik pacha' upalaj winaq y rukaj jela' katzu'nik pacha' juna águila kaxik'ik'ik .
49005015	Recommendation	Lik chajij k'u ib' alaq che ri b'inik silab'ik alaq . Ma'an e alaq pacha' ri kaki'an ri na jinta kina'oj ; e lik ch'ob'o alaq ruk' saqil na'oj sa' taq ri ka'an alaq .
45010012	Grace	Echiri' kub'i'ij « china » , wa' ke'elawi tob' e aj judi'ab' o na e ta aj judi'ab' , ma xaqi junam kiwach . Ma ri Qanimajawal e Kajawal ke konoje , tob' junwi taq ri kitinamit . Yey Rire kuya ri unimal rutzil uk'u'x chike konoje ri kakitz'onoj to'b'al ke che .
45010004	Faith	Yey ri Tzij Pixab' katz'aqat uwach ruk' ri Cristo ; jek'ula' china ri kakub'i' uk'u'x ruk' Rire , e ka'an jusuk' che chwach ri Dios .
50004006	Recommendation	Lik mak'o mutoq' k'u'x alaq ; ri 'ana alaq e lik ch'a'ta alaq ruk' ri Dios puwi ronoje . Tz'onoj k'u alaq che Rire janipa taq ri kajawax che alaq yey mik'ow chik'u'x alaq katioxij alaq che ri Dios ronoje ri uya'om che alaq .
46010006	Faith	Ronoje ri xkik'ulumaj rutinamit ri Dios ojertan e k'utub'al chiqawach ri'oj wo'ora cha' na ke'ek ta qak'u'x ruk' ri na utz taj pacha' ri xki'an rike .
66009002	Description	Y ri ch'umil xujaq uchi' wa siwan , y kab'uqb'ut ri sib' xel lo chupa wa' pacha' usib'ol juna nimalaj orna . Ruma k'u ri' lik xu'an q'equ'm che ruwa ri q'ij y che ruwa kaj .
52004006	Recommendation	Mu'ana ri k'o junoq che alaq ku'an ri na utz taj o kusokosa' juna ratz-uchaq' puwi taq wa' , ma ri Qanimajawal kuq'at tzij puwi ri ka'anaw wa' , jela' pacha' ri qab'i'im y qaq'alajisam chi che alaq .
47005017	Faith	Jek'ula' we junoq uya'om rib' puq'ab' ri Cristo , e jun k'ak' tikawex . Junwi karil ronoje , ma ri re ojertan xkanaj kanoq y ronoje u'anom k'ak' ruk' .
43005020	Faith	» Ma ri Dios lik k'ax kuna' Ruk'ajol y kuk'ut k'u che ronoje ri ku'ano . Yey k'o ne ri más nimaq taq chak kuk'ut chwach . Y we xu'an k'u wa' , lik kakam ne anima' ralaq che .
49004028	Recommendation	We k'o junoq chixo'lib'al alaq ku'an eleq' , mu'an chik . Ri chu'ana' e chakunoq cha' jela' kuch'ak ri kajawax che y keb'uto' ne taq ri e k'o pa k'axk'ob'ik .
57001022	Recommendation	Yijb'a' k'u pan la juna luwar pa kink'oji' wi , ma kub'ul nuk'u'x kinopon tanchi uk' la , we ri Dios kuya luwar kinel b'i pa wa cárcel pacha' ri tz'onom alaq panuwi' chwach Rire .
58013009	Recommendation	Mataqej k'u alaq juna k'utunik junwi y na usuk' taj . Ma e k'o ri lik keb'ok il che taq ri taqanik puwi sa' ri katijik , yey wa' na jinta k'ana kutiqoj che ri kib'inik kisilab'ik chwach ri Dios . Ek'u ri lik kuya qachuq'ab' ri'oj e ri katiki' ri qanima' chupa ri unimal rutzil uk'u'x ri Dios .
52005012	Recommendation	Hermanos , kaqatz'onoj che alaq kojo alaq kitzij ri e k'amal wach alaq chupa rub'i' ri Qanimajawal , y 'ana k'u alaq janipa ri taqal chike ri kechakun chixo'lib'al alaq y kekipixab'aj alaq .
43009022	Description	Ruchu-uqaw rachi xkib'i'ij wa' ruma kakixi'ij kib' , ma wa aj wach ke raj judi'ab' ki'anom chi tzij chikiwach cha' na kek'ul ta chi pa ri sinagoga janipa ri kakijikib'a' uwach ri Jesús e ri Cristo , Rucha'o'n lo ri Dios .
50003003	Faith	Pero paqatzij wi rutinamit ri Dios e ri'oj , ma ri'oj kaqaloq'nimaj uq'ij ri Dios pa saqil wi ruma ri Ruxlab'ixel Rire . Ri qaki'kotemal e ruma ri u'anom ri Qanimajawal Jesucristo quk' yey kub'ul qak'u'x ruk' Rire , na ruk' ta ri qa'anom ri'oj y na ruk' ta ri retalil kakoj che ri qacuerpo .
62003023	Faith	Ek'u utaqanik wa' chiqe : Qakojo rub'i' ri Jesucristo , Ruk'ajol ri Dios , yey k'ax qana'a qib' chiqawach jela' pacha' ri xojutaq Rire che u'anik .
66013011	Description	Tek'uchiri' , xinwilo echiri' jun chik nimalaj itzel chikop xel lo chupa ri juyub' taq'aj , k'o k'u ka'ib' ruk'a' pacha' ruk'a' juna q'apoj b'exex pero kach'a't pacha' juna dragón .
46014020	Recommendation	Hermanos , ri na'oj alaq chu'ana pacha' ri kina'oj ri e nima'q chik . Ma'an e alaq pacha' alaq ak'alab' puwi ri kach'ob' alaq , tob' utz we e ka'an alaq pacha' ak'alab' chwach ri mak , ma rak'alab' k'amaja' kaketa'maj wa' .
59005013	Recommendation	¿ K'o junoq paxinaq uk'u'x chixo'lib'al alaq ? Chutz'onoj uto'b'al che ri Dios . ¿ K'o junoq kaki'kotik ? Chub'ixoj rub'i' ri Dios .
58012012	Recommendation	Ruma k'u la' lik chuq'ub'ej ib' alaq cha' jela' kak'oji' uchuq'ab' ri q'ab' alaq kosinaq y kakowir ri ch'ek alaq sikirinaq .
60001017	Recommendation	Yey we kab'i'ij alaq « Qaqaw » che ri Jun na kacha'w ta chikixo'l ri tikawex echiri' ku'an q'atb'al tzij pakiwi konoje ruma taq ri ki'anom , ri' lik chirajawaxik che alaq kab'in alaq ruk' xi'in ib' chwach Rire ronoje q'ij che ri k'aslemal alaq .
58010036	Recommendation	Lik k'u chirajawaxik kach'ij alaq ri k'axk'ob'ik kape pawi' alaq ruk' unimal k'u'xaj , cha' echiri' 'anom chi alaq janipa ri rajawal uk'u'x ri Dios , kak'ul na alaq rub'i'tisim lo Rire che alaq .
58011001	Faith	Ek'u ri kub'ulib'al k'u'xaj ruk' ri Dios ke'eloq e lik kaqajikib'a' uwach kaqak'ul ri qoye'em che Rire . Ruma ri kub'ulib'al qak'u'x , qakojom lik k'olik janipa ri kuq'alajisaj ri Dios chiqe , tob' wa' na kilitaj taj .
49004017	Recommendation	Kampixab'aj k'u alaq chupa rub'i' ri Qanimajawal : Ma'an chi e alaq pacha' ri kaki'an ri na keta'am ta uwach ri Dios , ma ri kina'oj rike k'o puwi ri xa na jinta uchak .
51002016	Recommendation	E uwari'che mak'o mach'a'tib'en e alaq xa ruma ri katij alaq o ri kaqum alaq , o ruma ri ka'an alaq chupa taq nimaq'ij , chupa ri jeqeb'al re taq ri ik' o taq ri q'ij re uxlanib'al .
66007015	Faith	Ruma k'u la' e k'o chwach ri tz'ulib'al pa kataqan wi ri Dios y kakiloq'nimaj k'u Rire chipaq'ij chichaq'ab' chupa ri Rocho . Ek'u ri Jun tz'ul chupa ri tz'ulib'al kajeqi' kuk' , e pacha' kuch'uq kiwi' re keb'uchajij .
44020010	Description	Ek'u ri Pablo xqaj loq , xjupi' puwi rala , xulaq'apuj y jek'uwa' xub'i'ij : « Maxi'ij ib' alaq , ma k'aslik » xcha' .
55002010	Faith	Kanch'ij k'u uchuq'ab' ronoje ri k'axk'ob'ik kape panuwi' xa ruma k'ax keb'enuna' taq ri eb'ucha'om ri Dios , cha' rike kakiriq ri kolob'etajik na jinta utaqexik , ri kaya'i' chike ri kakub'i' kik'u'x ruk' ri Qanimajawal Jesucristo .
60005014	Recommendation	Ya'a alaq rutzil wach alaq chiwach alaq ruk' jun saqil tz'ub'uj chi'aj , k'utub'al re k'ax kana' ib' alaq . K'ola utzil chomal chixo'l alaq , ri k'o alaq puq'ab' ri Qanimajawal Jesucristo . Amén .
49005021	Recommendation	Nimaj ib' alaq chiwach alaq ruk' xi'in ib' chwach ri Cristo , ma e karaj ri' Rire chiqe .
61003017	Recommendation	E uwari'che ralaq hermanos , ruma eta'am chi alaq chi utz sa' ri katajin loq , lik chajij k'u ib' alaq cha' na kajek'etaj tub'i alaq ruma ri sokoso'nik ke ri lik na keb'in ta jusuk' y cha' na kaya ta kan alaq ri Utzilaj Tzij kojom chi alaq .
51003018	Recommendation	E rilal ixoq , ri k'ulan la , lik nimaj la ri achijil la , ma e taqal ri' chike ri kikojom rub'i' ri Qaqaw .
54005020	Recommendation	We k'o juna aj wach re riglesia na karaj taj karoq'otaj kan rumak , chach'a'b'ej upa chikiwach konoje cha' jela' kok xi'in ib' kuk' riglesia .
45014013	Recommendation	E uwari'che maqa'an chi oj q'atal tzij chiqib'il qib' ; moju'an ne latz'anel o tzaqib'al che juna hermano .
45002010	Grace	No'j chike konoje ri keb'anaw re ri utz , ri Dios kuya kichomal , yakb'al kiq'ij y utzil chomal , tob' e aj judi'ab' o na e ta aj judi'ab' .
58011034	Violence	E k'o ne ri xek'aq chupa ri aq' y na xek'at taj . E k'o ri xekolob'etaj chwach ri kamik ruk' espada . E k'o ri xya'i' kichuq'ab' echiri' na jinta kichuq'ab' , lik xnimar ri kichuq'ab' pa ch'a'oj y ruma k'u ri' , ri soldados e aj naj xeb'animaj b'i .
48006017	Faith	Chwi k'u wo'ora , na kuaj taj k'o juna latz'anel chwe puwi ri nuk'utunik , ma che ri nucuerpo q'alaj taq ri k'utub'al re ri k'axk'ob'ik xinik'ow wi ruma in jun aj chak re ri Qanimajawal Jesucristo .
66018021	Violence	Tek'uchiri' , jun ángel lik k'o uchuq'ab' xuyak jun nimalaj ab'aj , runimal wa' e pacha' juna nimalaj ka' , y xuk'aq b'i chupa ri mar , jewa' kub'i'ij : « Jela' ruwulixik b'i ri nimalaj tinamit Babilonia y na kilitaj ta chi uwach .
65001020	Faith	No'j ralaq hermanos , lik jikib'a' k'u'x alaq che ri saqil k'utunik k'ulum alaq y ch'a'ta alaq ruk' ri Dios ruma ri Santowilaj Ruxlab'ixel .
45012002	Recommendation	Ma'an chi e alaq pacha' ri kaki'an ri winaq re ruwachulew waq'ij ora . E ya'a alaq luwar che ri Dios kujalk'atij ri na'oj alaq y ku'an k'ak' che ronoje ri b'inik silab'ik alaq . Jela' k'u ri' keta'maj alaq y ka'an alaq janipa ri utz karaj ri Dios che alaq ; wa' e ri lik kuk'ul uk'u'x Rire y e ri lik jusuk' chwach .
46015009	Sin	Xuk'ut k'u uwach chinuwach ri'in , tob' ne lik na jinta ko nuwach chikiwach ri nik'aj chik utaqo'n ri Cristo , ma ri'in lik xeb'enuternab'ej ruk' k'axk'ob'ik rutinamit ri Dios , ri kikojom rub'i' ri Cristo . E uwari'che na taqal tane kab'i'x chwe in utaqo'n .
62002015	Recommendation	Me'ek k'u'x alaq ruk' ri k'o che ruwachulew ruk' taq ri xa re ruwachulew . Ma we k'o junoq e ke'ek uk'u'x ruk' taq wa' , ri' na k'ax ta kuna' ri Qaqaw .
45002001	Sin	E uwari'che , tob' at chinoq , na utz taj kawesaj awib' chwach ri mak echiri' ri'at kaq'at tzij pakiwi jujun chik ruma ri kaki'ano . Ma ri'at kaq'at tzij pakiwi' yey e ne kat-tajin che u'anik ri kaki'an rike ; ruk' k'u wa' atukel kaya awib' chupa ri q'atb'al tzij .
48002009	Description	Ek'u ri Jacobo , ri Pedro y ri Juan , ri lik k'o kiwach pa riglesia , xkimaj usuk' e ri Dios ya'yom wa jun chak chwe . Xkiya k'u ri' ri kiq'ab' chwe ri'in y che ri Bernabé , k'utub'al re oj chi kachb'i'il rike . Y xuk'ul kik'u'x kojchakun ri'in y ri Bernabé chikixo'l ri na e ta aj judi'ab' , yey rike e kechakun chikixo'l ri e aj judi'ab' .
43019023	Description	Ri soldados echiri' kiya'om chi ri Jesús chwa ri cruz , xkimol uchi' ruq'u' , xkijach upa cha' ku'an kajib' rajaw . Jela' xkaj kaki'an ruk' rukoton ; pero wa' xa jun upa u'anom .
45002021	Sin	Jela' k'u ri' we katk'utun chike jujun chik , ¿ su'b'e na katk'utun ta chawib'il awib' ? Ri'at kat-tzijon puwi' na utz taj we jun ku'an eleq' ; ¿ su'b'e k'u ri' ri'at ka'an eleq' ?
46006019	Faith	¿ Na eta'am ta neb'a alaq , ri cuerpo alaq e rocho ri Ruxlab'ixel ri Dios ? Ma ri Dios uya'om ri Santowilaj Ruxlab'ixel che alaq cha' kajeqi' pa anima' alaq . Y ruma k'u la' , na alaq ta chi rajaw ri k'aslemal alaq .
47005014	Grace	Ri rutzil uk'u'x ri Cristo kataqan pa qanima' ma lik qeta'am echiri' xkam Rire pakik'axel konoje , e ke'eloq xekam konoje ruk' .
58003001	Faith	E uwari'che hermanos , kamb'i'ij che alaq , ri ya'om chi ib' alaq puq'ab' ri Dios yey cha'tal lo alaq ruma Rire cha' ke'k'ola alaq ruk' Rire chila' chikaj : Lik ch'ob'o k'u alaq puwi ri Cristo Jesús , ri Taqo'n re ri Dios y ri Qajawal kach'aw paqawi' chwach ri Dios .
44020035	Recommendation	Ruk' k'u ronoje ri ilom alaq che ri nub'inik , nuk'utum che alaq ri lik chirajawaxik wi kaqa'ano : Kojchakunik cha' utz keqato' janipa ri k'o kajawax chike . E k'una chiqak'u'x ruch'a'tem ri Qanimajawal Jesús echiri' xub'i'ij : “ E más nim uq'ij ralaxik ri jun kasipanik , chwa ri jun xa kuk'ul ri kasipax che ” » xcha' .
58013004	Recommendation	Lik chu'ana nim uq'ij ri k'ulanikil chiwach onoje alaq y mach'ulaj ne k'ana alaq ri tzij 'anom alaq chiwach alaq ; ma konoje ri kaketz'ab'ej uwa kiq'ij kuk' jujun chik na kik'ulel taj y konoje ri kemakun chirij ri k'ulanikil , wa' kaq'at tzij pakiwi' ruma ri Dios .
43020005	Description	Xyuxi' pan chupa ri muqub'al y xew xril ri jutaq rab'a'j k'ul pa xb'olq'otix wi ri Jesús , pero na xok tub'i .
66016018	Description	Tek'uchiri' lik xyok' ka'n ruxe' kaj , xetataj uch'awib'al jab' karaqlajik y kajininik ; yey xpe jun nimalaj kab'raqan che ruwachulew , wa' e kab'raqan más nim u'anom chwi lo ri kik'oji'ik ri tikawex che ruwachulew .
66019010	Faith	Ek'u ri'in xinxukub'a' wib' xe'raqan uq'ab' ri ángel re kanloq'nimaj uq'ij . Pero rire jewa' xub'i'ij chwe : « Chata pe' , lik ma'an la' , ma ri'in xa in jun aj chak re ri Dios jela' pacha' ri'at y jela' pacha' ri hermanos , ri kitaqem ri Q'ijsaq uq'alajisam ri Qanimajawal Jesucristo . Xew chayaka uq'ij ri Dios , ma ri Q'ijsaq re ri Qanimajawal Jesucristo e uk'u'xib'al ri saqil q'alajisanik » xcha chwe .
46002010	Grace	Yey ri Dios uq'alajisam chi wa' chiqe ri'oj ruma ri Ruxlab'ixel . Ma ri Ruxlab'ixel Rire ronoje reta'am , kumaj ne usuk' ri saqil una'oj ri Dios .
50002029	Recommendation	We xopon tanchi rire uk' alaq , k'ulu alaq ruk' ki'kotemal chupa rub'i' ri Cristo . Lik tak'ab'a' alaq uq'ij , ma e taqal ri' chike konoje ri e jela' pacha' rire .
51003020	Recommendation	Ek'u ri'ix ix alk'o'al , lik chikojo kitzij richu-iqaw che ronoje , ma wa' e kuk'ul uk'u'x ri Qanimajawal Jesucristo .
47001012	Faith	K'o ri kuya ki'kotemal chiqe ; wa' e ri qab'inik qasilab'ik qak'utum chiwach ralaq y chikiwach konoje ri winaq , ma kaqana' chiqak'u'x lik saqil y jusuk' ri qab'inik jela' pacha' ri karaj ri Dios . Yey wa qa'anom na e ta ruma unimal na'oj re ruwachulew ; e ruma ruto'b'al ri Dios quk' .
43014021	Faith	China k'u ri uk'ulum ri nutaqanik y ku'an k'u janipa ri kamb'i'ij che , ri' lik k'ax kinuna'o . Y china ri k'ax kana'w we ri'in , k'ax kana' ruma ri Nuqaw . Yey ri'in lik k'ax kanna'o y kanq'alajisaj che , in china ri'in — xcha' .
51002023	Sin	Wa' wa k'utunik lik chakojo' e saqil na'oj . Yey ri kakitaqej taq wa k'utunik e pacha' lik kakiloq'nimaj uq'ij ri Dios ruk' wa' , pero ri kaki'ano xa kuk' rike kano'jitaj wi . Kaki'an pacha' ch'uti'n che kib' ma kakiya pa k'axk'ob'ik ri kicuerpos ; pero ronoje taq wa' na jinta kutiqoj re kuq'atej taq ri rayib'al re ri kiti'jil ri tikawex .
64001006	Recommendation	Ek'u rike lik kiq'alajisam chikiwach ri tinamit re ri Cristo janipa ri rutzil k'u'x la chike . Yey lik utz we keto' b'i la cha' keb'ek chi che ri chak re ri Dios e k'o wi . Lik e taqal wa' chike rike
55002023	Recommendation	Maya axikin chike ri kakichapala' kib' pa ch'a'tem na jinta uchak , ma aweta'am chik la' xa kuk'am lo ch'a'oj .
47003018	Faith	Qonoje ri'oj na ch'uqutal ta chi ri qawach . E uwari'che , kaqil chi utz ruchomalil ri Qanimajawal y kojwolq'in che uq'alajisaxik wa' ruk' ri qab'inik qasilab'ik . Ma jalan katajin qajalk'atixik cha' jela' koju'ana pacha' ri Qanimajawal . Yey ri Ruxlab'ixel Rire e ri ka'anaw re wa' quk' .
58009014	Grace	We ku'an k'u ri' wa' rukik'el juna awaj , ¡ mak'uwari' rukik'el ri Cristo ! Ma ruma ri Ruxlab'ixel ri Dios na jinta utaqexik , ri Cristo , ri na jinta k'ana umak , xuya rib' pa kamik chwach ri Dios cha' jela' kujosq'ij ri qanima' che ri mak , ri kuk'am lo q'atb'al tzij re kamik paqawi' . Jek'ula' ruma ri Cristo kaqana' chiqak'u'x na jinta chi qamak y utz k'u ri' kaqaloq'nimaj ri Dios k'aslik .
44011017	Grace	» Ek'u uwari'che , we ri Dios xuya chike rike wa sipanik jela' pacha' ri xuya chiqe ri'oj ri kub'ul chi qak'u'x ruk' ri Qanimajawal Jesucristo , ¿ in china ri'in cha' kanq'atej ri Dios che u'anikil wa' ? » xcha ri Pedro .
49004030	Faith	Ruk' k'u ri' ri ka'an alaq , maya alaq pa b'is ri Santowilaj Ruxlab'ixel ri Dios . Ma ri Ruxlab'ixel pa anima' alaq e k'utub'al re , alaq chi re ri Dios y e jikib'al uwach ri kolob'etajik kak'ul alaq chupa ruq'ijol ruk'unib'al ri Cristo .
66003003	Recommendation	K'una k'u chik'u'x sa' taq ri imajom y sa' taq ri itom chwi ri k'utunik ik'ulum . E chitaqej taq wa' y chitzelej itzij chwach ri Dios ; ma we kixwarik , Ri'in xaqik'ate't kinopon iwuk' jela' pacha' ri roponib'al releq'om , ma na iweta'am ta k'u ri' ri ora echiri' kinoponik .
62003007	Recommendation	Alaq walk'o'al chupa rub'i' ri Dios , mak'o masokow e alaq . Ma e junoq katajin che u'anik ri utz , ri' jusuk' rub'inik usilab'ik jela' pacha' rub'inik ri Qanimajawal Jesucristo lik jusuk' .
62004001	Recommendation	Hermanos , lik e k'i ri q'alajisanelab' xa e sokoso'nel eb'enaq pa taq ri tinamit che ruwachulew re kaki'an k'utunik . E uwari'che makoj alaq ruch'a'tem junoq xew ruma kub'i'ij k'o uq'alajisam lo ri Ruxlab'ixel ri Dios che . Ri 'ana alaq e lik ch'ob'o alaq we wa kub'i'ij paqatzij wi re ri Dios .
44013038	Grace	» Cheta'maj k'u alaq wa' , alaq watz-nuchaq' : Ruma ri xu'an ri Cristo , katzijox che alaq su'anik kariq alaq ri kuyb'al mak chwach ri Dios .
50003001	Recommendation	Ek'u wo'ora hermanos , chwi ronoje taq ri kak'ulumaj alaq , lik ki'kota alaq ruk' ri Qanimajawal . Ri'in na kinkos ta che ub'i'xikil tanchik janipa ri nutz'ib'am chi pan che alaq , ma wa' lik chirajawaxik che alaq .
46011034	Recommendation	Yey we k'o junoq che alaq lik kanumik , wo'qa lo chirocho cha' na kapetisaj ta alaq ri q'atb'al tzij re ri Dios pawi' alaq ruma ri ka'an alaq echiri' kamol ib' alaq . K'a k'o kuaj kanyijb'a' chiwach alaq , pero k'ate kojch'a't puwi' echiri' kinopon uk' alaq .
43018031	Description	Ek'u ri Pilato xub'i'ij chike : — K'ama b'i alaq y q'ata alaq tzij puwi' jela' pacha' ri kub'i'ij ri tzijpixab' e alaq — xcha' . Pero raj judi'ab' xkik'ul uwach : — Ri'oj oj aj judi'ab' na jinta paqaq'ab' kaqaq'at tzij re kamik puwi junoq — xecha' .
46012031	Faith	Rayij k'u alaq uriqik ri chak lik chirajawaxik che riglesia . Yey ri'in kank'ut chi jun b'e che alaq , ri más chirajawaxik wi chwa ronoje wa' , e ri rutzil k'u'xaj .
58007026	Description	E Rire ri Qajawal lik kajawax chiqe kach'aw paqawi' chwach ri Dios , ma xuk'ut jun b'inik lik jusuk' , na jinta k'ana raq'ub'al xu'ano , na jinta k'ana umak , na xu'an tane re kuk' raj makib' y wo'ora yaktal uq'ij chila' chikaj chwi ronoje taq ri u'anom ri Dios .
50004013	Faith	Kinel k'u pan chi utz che ronoje ri kinik'ow chupa , ma e ri Cristo kaya'w nuchuq'ab' .
52004003	Recommendation	ma ri rajawal uk'u'x ri Dios e ri santowilaj b'inik silab'ik alaq . Metz'ab'ej k'u uwa q'ij alaq ruk' junoq na k'ulel ta alaq .
51004002	Recommendation	Onoje k'u alaq lik makos alaq che u'anik orar ruk' tioxinik chwach ri Dios .
44007029	Description	» Echiri' xuta wa' wa ch'a'tem , ri Moisés asu xanimaj b'i , xe'jeqela pa ri luwar re Madián , tob' rire na aj ta chila' . Yey chila' xeb'alax ka'ib' uk'ajol .
46011007	Description	No'j rachi na taqal ta che kuch'uq rujolom , ma rire e kuk'utub'ej uwach ri Dios y ruma rachi kaq'alajin runimal uchomalil ri Dios . Yey rixoq e uchomalil rachi .
51003015	Faith	Ek'u ri utzil chomal re ri Dios taqana pa anima' alaq , ma ruma wa' xusik'ij alaq ri Dios cha' ku'an alaq xa jun . Yey lik tioxin alaq chwach ri Dios .
58002010	Grace	Ri Dios e 'anayom re y e chapayom re ronoje ri k'olik . Yey lik xajawax k'u ri k'axk'olil xrik'owib'ej ri Jesús , ri kaya'w re ri kolob'etajik , ma ruma wa' ri Dios xutz'aqatisaj uwach ruchak ri Jesús cha' jela' keb'uk'am b'i uk'iyal ralk'o'al ri Dios chila' chikaj .
59004001	Sin	¿ Pa taq kape wi ri ch'a'oj y ri oyowal chiwach alaq ? Wa' pa anima' alaq kape wi , ma ri rayib'al e alaq e pacha' k'o pa ch'a'oj ruk' ri karaj ri Dios che alaq .
46005001	Sin	Eta'matal chi k'ut k'o jun chixo'lib'al alaq xu'an rixoqil che ruka'm uchu . Yey wa katajin che u'anik lik na e ta k'enoq , ma wa' na kilitaj tane chikixo'lib'al ri na keta'am ta uwach ri Dios .
46010013	Faith	We kak'am pa alaq , mab'i'ij alaq : « Xew ri'in kinik'owib'en wa' » , ma qonoje ri oj tikawex kojik'ow chupa wa' . Na ruk' ta k'u ri' , kub'ul qak'u'x ruk' ri Dios , ma Rire na kojroq'otaj ta k'enoq y na kuya ta luwar kape juna k'amb'al qapa we na ya'tal ta chiqe kaqach'ij ruk' ruchuq'ab' Rire .
44020029	Violence	Weta'am k'ut echiri' ri'in in b'enaq chik , keb'ok lo chixo'lib'al alaq jujun chik pacha' e utiw xew kakaj kakisach kiwach taq ri b'exex .
53001004	Faith	Ruma k'u ri' , ri'oj lik kaqatak'ab'a' q'ij alaq echiri' kojch'a't pawi' alaq chikiwach taq riglesias re ri Dios . Lik e kaqatzijoj ri unimal k'u'x alaq y ri kub'ulib'al k'u'x alaq ; ma tob' alaq ternab'em ruk' k'ax y kik'ow alaq pa k'axk'ob'ik , wa' lik kuyum alaq .
62004012	Faith	Na jinta junoq iliyom uwach ri Dios ; pero we k'ax kaqana' qib' chiqawach , ri' kaq'alajinik jeqel ri Dios pa qanima' y pa saqil wi k'o ri rutzil uk'u'x Rire pa qanima' .
48001001	Description	Ri'in in Pablo , in utaqo'n ri Dios . Na e ta k'u juna tikawex taqayom lo we , na e ta juna achi kojoyom we ; ma e ri Qanimajawal Jesucristo y e ri Qaqaw Dios , ri Jun xuk'astajisaj lo Ruk'ajol chikixo'l ri ekaminaq .
58012003	Recommendation	E lik k'ola na'oj alaq puwi ri xu'an ri Jesús ; ma tob' na taqal ta che Rire , lik xutij k'ax pakiq'ab' raj makib' . Makos k'u ralaq y mapax ne k'u'x alaq chwa ri k'axk'ob'ik .
45006005	Faith	Ma we x'an xa jun chiqe ruk' ri Cristo chupa rukamik , jek'ula' ri' xa jun qa'anom ruk' chupa ruk'astajib'al .
45015010	Recommendation	Y je tanchi wa' xub'i'ij : Ralaq ri na alaq ta aj judi'ab' , lik ki'kota alaq junam kuk' rutinamit ri Dios .
54004001	Sin	Ri Ruxlab'ixel ri Dios uq'alajisam chi utz kopon na ruq'ijol echiri' e k'o jujun tikawex kakiya kan ri Q'ijsaq re ri Dios cha' kakitaqej k'utunik petinaq kuk' taq ri itzel uxlab'ixel e sokoso'nel .
56003001	Recommendation	Chakuxtaj chike konoje ri kikojom rub'i' ri Qanimajawal Jesucristo , lik chirajawaxik e kakinimaj y kakitaqej ri kakib'i'ij ri e taqanelab' y ri e aj q'atal tzij re ri tinamit yey kakiya kib' che u'anik janipa taq ri utz .
61003005	Sin	Jek'uwa' kakib'i'ij ma na kakaj taj kakimaj usuk' e rojertan e ri Dios ruk' Ruch'a'tem xu'an ruwa kaj y xu'an ruwachulew , yey wa' xuwinaqirisaj lo pa ri ya' y xutikib'a' chuxo'lib'al wa' .
60003018	Grace	K'una chik'u'x alaq , ri Cristo lik xutij k'ax echiri' xa jumul xkam ruma ri qamak . Tob' Rire na jinta umak , xkam quma ri'oj oj aj makib' cha' jela' kojuk'am b'i ruk' ri Dios . Echiri' ri Cristo xkamisax kuma ri winaq , paqatzij wi xkam rucuerpo ; pero Rire xk'astajik , ma na xkam ta ri ranima' .
61002021	Sin	Más utz k'u ri' chike tamaji xketa'maj ri b'e re ri jusuk' b'inik chwa ri kakesaj kib' che ri Santowilaj Tzij Pixab' re ri Dios , ri xya'taj chike .
53003006	Recommendation	Hermanos , chupa rub'i' ri Qanimajawal Jesucristo kaqataq alaq che cha' kesaj ib' alaq chikij taq ri hermanos lik e xepu'ab' , ri na kakitaqej ta ri k'utunik xmaj kan alaq chiqij .
45005012	Sin	Ri mak xok lo che ruwachulew ruma ri Adán , ri nab'e achi ; yey ri mak e xuk'am lo ri kamik . Jek'ula' xpe ri kamik pakiwi konoje ri tikawex , ma konoje xemakunik .
58011033	Faith	Ruma ri kub'ulib'al kik'u'x ruk' ri Dios , e k'o ri xkich'ij uchuq'ab' uk'iyal tinamit , xetaqan k'u pakiwi' chi jusuk' y lik xkiriq ri to'b'al re ri Dios b'i'tisim lo chike . E k'o ne ri xkitz'apij ruwake' ri koj cha' na ketij ta kuma .
47004009	Faith	Tob' kojternab'ex ruk' k'ax , ri Dios na oj roq'otam taj . Tob' ne kojmach'ax pulew , na kakisach ta qawach .
59004004	Sin	Ralaq ri na jusuk' ta ri anima' alaq chwach ri Dios , ¿ na eta'am ta kami alaq we jun kujunimaj rib' ruk' taq ri rayinik xa re ruwachulew , e junam ruk' kach'o'jin chirij ri Dios ? China k'u ri ke'ek uk'u'x ruk' ri rayinik xa re ruwachulew , ri' e ku'ana aj retzelal k'u'x chirij ri Dios .
44016006	Description	Xeb'ik'ow k'u pa taq ri luwar re Frigia y re Galacia , yey e ri Santowilaj Ruxlab'ixel ri Dios xeb'uq'atej kakitzijoj ri Utzilaj Tzij chiri' pa ri luwar re Asia .
45010006	Faith	No'j puwi ri ku'ana jusuk' ri tikawex ruma ri kub'ulib'al k'u'xaj , jewa' kub'i'ij pa Ruch'a'tem ri Dios : « Mab'i'ij pa awanima' : ¿ China k'u ri ke'ek k'a chila' chikaj che uk'amik lo ri Cristo ? »
66016002	Violence	Xe'ek k'u ri nab'e ángel y xu'q'eja chwi ruwachulew ri k'o chupa rucopa , y ruma wa' xwinaqir jun k'axlaj yab'il re ch'a'k chikij taq ri winaq y xujeq k'u ri' kaq'olol kij konoje , wa' e ri xek'uluw ri retalil ri nimalaj itzel chikop y xkiloq'nimaj uq'ij ri jun uk'axwach 'anom .
66005008	Description	Echiri' k'o chi ri jub'otaj wuj puq'ab' , ri kajib' k'o kik'aslemal pacha' e ángeles y ri veinticuatro nimaq winaq xkixuk kib' xe'raqan uq'ab' ri Q'apoj B'exex . Konoje kuk'a'am ki arpa y kicopa re oro nojinaq che incienso . Wa incienso ke'elawi e taq ri oración kaki'an rutinamit ri Dios .
62005001	Faith	E junoq kukojo ri Jesús e Ucha'o'n lo ri Dios , ri' alaxinaq chi chupa rub'i' ri Dios . Yey we k'ax kaqana' ri Dios , ri' k'ax keqana' ri e ralk'o'al Rire .
48005026	Recommendation	Maqatzukuj ri yakb'al qaq'ij , maqapetisaj qoyowal chiqawach y matzel meqil jujun chik ruma kaqarayij ri k'o kuk' .
54005001	Recommendation	Echiri' ka'an pixab'anik , mayaj juna achi nimalaj winaq chik ; ri cha'ana e chapixab'aj pacha' chi aqaw ; yey cheb'apixab'aj ralab'o pacha' chi e awatz o e achaq'
60002012	Recommendation	Ri 'ana alaq e k'utu alaq jun b'inik silab'ik lik jusuk' chikiwach ri winaq na keta'am ta uwach ri Dios . Jek'ula' echiri' kak'un tanchi ri Qanimajawal , rike kakiyak uq'ij ri Dios ruma kilom ri chomilaj chak 'anom alaq , tob' wo'ora kech'a't chi'ij alaq .
50003006	Sin	Ruma k'u xinya nuk'u'x che wa' , lik xinwesaj q'ij che usachik kiwach ri kikojom rub'i' ri Cristo . Lik xintaqej ri taqanik ke raj judi'ab' y chwa k'u ri' wa' , na jinta junoq katz'aqaw nuchi' .
43004052	Description	Ek'u rire xutz'onoj chike jampala' xujeqo utz uwach ruk'ajol . Y rike xkib'i'ij che : — Iwir che ri nab'e ora b'enaq q'ij xik'ow ri aq' chirij — xecha' .
43019031	Violence	Ek'u q'ij ri' kayijb'ax pan janipa ri kajawax pa ri nimaq'ij Pascua . Ruma k'u la' , raj judi'ab' na kakaj taj kak'oji' juna kaminaq chwa cruz pa ri q'ij re uxlanib'al , ma la' la jun q'ij lik nimalaj nimaq'ij . E uwari'che xkitz'onoj che ri Pilato kutaq uq'epik ri kaqan ri e k'o chwa cruz cha' jela' kekam tan y keqasax k'u uloq .
43019012	Description	Chwi k'u ri' , ri Pilato lik xutzukuj su'anik kuyolopij b'i ri Jesús . Pero raj judi'ab' ko kesik'in che ub'i'xik : — ¡ We xyolopij b'i la , na lal ta chi ramigo ri' ri nimalaj taqanel re Roma ; ma china ri ku'an rey che rib' , ri' e tzel karil wa nimalaj taqanel ! — xecha' .
43014001	Faith	» Lik mapax ik'u'x . E chikub'a' ik'u'x ruk' ri Dios y chikub'a' ik'u'x wuk' ri'in .
50001028	Faith	Maxi'ij ne k'ana ib' alaq chikiwach ri kech'o'jin chi'ij alaq , ma wa' e jun k'utub'al chike e ri Dios kusach na kiwach rike ; pero che ralaq e jun k'utub'al xaqi utz kel pan alaq ruk' , ma e ri Dios kakolob'en e alaq .
43015016	Grace	Na ix ta xixcha'w we ri'in , in ri xincha'w iwe . Yey nuya'om piq'ab' ki'ana ri nuchak y jela' kiya uk'iyal ijiq'ob'alil y wa' na jinta uk'isik . Yey janipa k'u ri kitz'onoj che ri Nuqaw pa ri nub'i' , Rire kuya na chiwe .
58011004	Faith	Ri Abel , ruma ri kub'ulib'al uk'u'x , xuya chwach ri Dios jun qasa'n más utz chwa ruqasa'n ri Caín . Ruma la' , ri Dios jusuk' xril rub'inik usilab'ik y xuk'ul k'u ruqasa'n . Tob' k'u kaminaq chi ri Abel , k'a kach'a't ne wo'ora quk' ruma ri kub'ulib'al uk'u'x .
46004001	Recommendation	Lik chirajawaxik wi konoje ri tikawex kaketa'maj e ri'oj xa oj to'b'el pa ruchak ri Cristo , y ya'tal k'u chiqe kaqak'ut sa' ri karaj kuq'alajisaj ri Dios chike ri tikawex .
66006013	Description	Y taq ri ch'umil e k'o che ruwa kaj xetzaq lo chwa ruwachulew , jela' xu'ano pacha' ri ku'an juna che' re higo k'o uwach echiri' kak'un juna nimalaj tew y kujab'aja' lo ronoje ruwach k'a rax .
46010014	Recommendation	Ruma k'u ronoje wa nub'i'im loq , kampixab'aj alaq hermanos , ri lik k'ax kanna' alaq : Lik chajij ib' alaq cha' na katzaq ta alaq chupa ri kiloq'nimaxik uq'ij taq ri tiox .
45012021	Recommendation	Maya alaq luwar kasokotaj alaq ruma ri na utz taj ; e ch'ija alaq uchuq'ab' ri na utz taj ruk' ri utz ka'an alaq .
55002014	Recommendation	Chakuxtaj wa' chike ri e raj chak ri Dios y lik cheb'apixab'aj pa rub'i' Rire , cha' mech'o'jin chwi taq ch'a'tem na jinta utz kuk'am loq , ma xew kuk'am lo sachib'al na'oj chike ri ketaw re .
59004008	Recommendation	Lik qib' alaq ruk' ri Dios y jela' Rire kaqib' uk' ralaq . Ralaq ri k'o alaq pa mak , chomaj alaq ri b'inik silab'ik alaq . Ek'u ralaq ri xa keb' k'u'x alaq , ri ka'aj alaq k'ax kana' alaq ri Dios yey lik ke'ek k'u'x alaq ruk' ri mak re ruwachulew , lik chomaj ri anima' alaq che wa' .
59002009	Sin	No'j we xa kacha'w alaq chikixo'l ri tikawex , kamakun alaq yey ri Tzij Pixab' re ri Dios kuq'at tzij pawi' alaq ruma alaq aj palajiy tzij .
52004007	Grace	Ma ri Dios na xojusik'ij taj re kaqach'ulaj ri qab'inik , e xojusik'ij re kojk'oji' che jun santowilaj b'inik .
45001018	Sin	Lik kaq'alajin k'u ri royowal ri Dios echiri' ruq'atb'al tzij kape chila' chikaj pakiwi ri tikawex lik itzel kik'u'x chirij ri Dios y na jusuk' ta ri kib'inik kisilab'ik ; ma ruma ri na utz taj kaki'ano , keb'u'an e latz'anel chike jujun chik cha' na kaketa'maj ta ri Q'ijsaq .
62004007	Faith	Hermanos , lik chirajawaxik wi k'ax qana'a qib' chiqawach , ma ri rutzil k'u'xaj ruk' ri Dios kape wi . E junoq k'o rutzil k'u'xaj ruk' , ri' alaxinaq pa rub'i' ri Dios yey reta'am uwach ri Dios ;
62002009	Sin	We k'o junoq kub'i'ij k'o chupa ri Q'ijsaq yey tzel karil ri ratz-uchaq' , ri' k'a k'o pa q'equ'malil .
60004014	Grace	We e k'o tzel kech'a't chi'ij alaq ruma kojom alaq rub'i' ri Cristo , ri' lik nim q'ij alaxik alaq ma ri chomilaj Ruxlab'ixel ri Dios k'o uk' alaq . Qatzij wi , e k'o ri tzel kech'a't chirij Rire , no'j ralaq lik kayak alaq uq'ij Rire .
44021019	Grace	Ek'uchiri' ri Pablo uk'isom chi uya'ik rutzil kiwach wa hermanos , xujeq utzijoxik chike janipa ri u'anom ri Dios chikixo'l ri na e ta aj judi'ab' ruma ri chak katajin rire che u'anik .
43008046	Sin	» ¿ K'o nawi junoq che alaq kuriq juna mak chwij ? Yey we qatzij ri kamb'i'ij , ¿ su'b'e k'u ri' na kakoj ta alaq ?
58010017	Grace	Tek'uchiri' kub'i'ij : Y na kak'un ta chi k'ana chinuk'u'x ri kimak y ri na utz taj xki'ano kacha' .
46001005	Grace	Yey na xa ta jub'iq' ri k'ulum alaq ruma k'o alaq puq'ab' ri Cristo ; ya'tal k'u ch'a'tem alaq y na'oj alaq che utzijoxik ri na'oj re ri Dios .
45015030	Recommendation	Hermanos , ri Ruxlab'ixel ri Dios uya'om ri rutzil uk'u'x chiqe cha' k'ax kaqana' qib' . Kantz'onoj k'u che alaq chupa rub'i' ri Qanimajawal Jesucristo kinto' alaq , e 'ana alaq orar panuwi' chwach ri Dios .
43007020	Violence	Ek'u taq ri winaq xkik'ul uwach : — Lal k'o puq'ab' jun itzel uxlab'ixel . ¿ China ri karaj kakamisan e la ? — xecha' .
45003025	Grace	Ri Dios xuya lo ri Cristo cha' ruma Rire ri tikawex kakiriq kuyb'al kimak we xkub'i' kik'u'x ruk' rukik'el xturuwik . Jek'uri'la' ri Dios xuk'utu Rire lik jusuk' y lik k'o unimal uk'u'x , ma ojertan na asu ta xusachisaj kiwach ri winaq ruma ri kimak ki'anom loq .
43018018	Description	Ruma k'u lik k'ax tew , raj chakib' y ri e chajinel e tak'al chuchi' jun aq' kinuk'um re kakimiq'isaj kib' . Yey ri Pedro k'o kuk' chuchi' ri aq' .
49006011	Recommendation	'Ana k'u e alaq che ronoje taq ri to'b'al kuya ri Dios che alaq cha' jela' kach'ij alaq uchuq'ab' taq ri sokoso'nik re ritzel winaq .
43013037	Faith	Ek'u ri Pedro xub'i'ij che : — Wajawal , ¿ su'chak na ya'tal ta chwe kinterej b'i chi'ij la wo'ora ? Ma ri'in xa jumul kanya ne ri nuk'aslem pa kamik uma rilal — xcha' .
50004007	Faith	We ka'an k'u alaq taq wa' , ri Dios kuya ri utzil uchomalil pa anima' alaq cha' na kapax ta k'u'x alaq y na kasach ta na'oj alaq ruma kub'ul k'u'x alaq ruk' ri Qanimajawal Jesucristo . Ek'u wa' wa utzil chomal na kakimaj ta usuk' ri tikawex .
59003009	Faith	Ruk' ri qaq' kaqayak uq'ij ri Qaqaw Dios yey ruk' wa' tzel kojch'aw chikij ri tikawex , ri eb'u'anom ri Dios re kakik'utub'ej uwach Rire .
46005010	Sin	Wa ximb'i'ij na e ta ke'eloq xa jumul kesaj ib' alaq kuk' konoje raj makib' , ri na kikojom ta rub'i' ri Cristo . Wa' e ri kakiyoj kib' kuk' jujun chik , ri lik e rayinel , ri e eleq'omab' y ri e aj tioxab' . Ma we k'o junoq karaj karesaj rib' chikixo'l konoje raj makib' , ¿ su'anik k'u ri' kak'oji' wara che ruwachulew ?
44026009	Sin	» E ri petinaq loq , e chinuwach ri'in e lik chirajawaxik chwe ri kan'an uk'iyal na utz taj chikij ri kikojom rub'i' ri Jesús ri aj Nazaret .
61002014	Sin	Wa' wa'chijab' echiri' kakil juna ixoq , xew kakich'ob' ri kemakun ruk' , na kik'ow ta kik'u'x che kemakunik , kekimin pa mak ri na jinta kikowil chwach ri Dios y kiya'om kik'u'x che urayixik ronoje ri kakilo . Ek'u ri Dios uq'atom chi tzij pakiwi rike
43010012	Description	No'j juna mokom kachakun xa ruma katojik . Echiri' karilo kak'un lo rutiw , kanimajik y keb'uya kan ri b'exex ; ma na e ta chajinel ke y na e tane kajaw . E uwari'che kuya luwar che rutiw keb'uchap ri b'exex y keb'ukicherisaj b'i .
59001019	Recommendation	Alaq nu hermanos ri k'ax kanna' alaq , mik'ow chik'u'x alaq wa' : Lik chirajawaxik che alaq kaya xikin alaq che ri kakib'i'ij ri jujun chik , no'j lik ch'ob'o na alaq raqan chi utz sa' ri kab'i'ij alaq , yey mu'an ne ri lik xa ch'itil alaq che ri oyowal .
46009014	Recommendation	Yey ri taqanik uya'om kan ri Qanimajawal pakiwi ri kakitzijoj ri Utzilaj Tzij , e wa' : E lik taqal chike kakik'asb'a' kib' e chirij ruchak ri Cristo kaki'ano .
43012046	Grace	» In ri in Q'ijsaq in k'uninaq che ruwachulew cha' china ri kakub'i' uk'u'x wuk' ri'in , na kak'oji' ta pa q'equ'm .
43005014	Description	Tek'uchiri' , ri Jesús xu'riqa rachi pa ri Rocho Dios y xub'i'ij che : — Chawilape' : Wo'ora at kunutajinaq chik ; matmakun chi k'u ri' , ma k'axtaj kape juna k'axk'ob'ik más nim pawi' — xcha' .
46016014	Recommendation	Janipa ri ka'an alaq , 'ana alaq ronoje ruk' rutzil k'u'xaj .
43014015	Recommendation	» We ri'ix k'ax kinina'o , e lik chi'ana janipa ri kixintaq che u'anik .
58012025	Recommendation	E uwari'che lik mak'aq b'i alaq uq'ij ri Dios , ri kapixab'an e alaq . Ma we na xekolob'etaj ta ri xkik'aq b'i uq'ij ri Dios ojertan echiri' Rire xuch'a'b'ej kipa ruma ri Moisés wara che ruwachulew , mak'uwari' ri'oj na kojkolob'etaj taj we e kaqak'aq b'i uq'ij ri Jun kuch'a'b'ej lo qapa chila' chikaj .
48004008	Sin	Paqatzij wi , rojertan echiri' na eta'am ta alaq uwach ri Dios , ralaq e keloq'nimaj alaq taq ri tiox , ri lik kewi na e ta dios .
44003026	Grace	» Ek'u ri Dios , echiri' xuk'astajisaj lo ri Raj Chak chikixo'l ri ekaminaq , xutaq lo nab'e uk' ralaq re to'b'el e alaq cha' jela' chijujunal alaq kajalk'atitaj ri b'inik silab'ik alaq che ri na utz taj » xcha ri Pedro chike .
44010039	Violence	» Ek'u ri'oj lik qeta'am wa' ma xqil ronoje ri xu'an ri Jesús pa taq ri luwar re Judea y chila' Jerusalem . E wa' Rire ri xya'i' chwa cruz y xkamisaxik .
46001010	Recommendation	Kampixab'aj k'u alaq hermanos chupa rub'i' ri Qanimajawal Jesucristo : K'ola alaq chi utzil chomal y majach pa alaq . E ri lik ub'e e chu'ana xa jun na'oj alaq y xa jun k'u'x alaq .
51001021	Sin	Ek'u ralaq rojertan na alaq ta utinamit ri Dios y alaq ne aj retzelal k'u'x chirij ri Dios ruma na chom ta ri na'oj alaq y ruma taq ri na utz taj x'an alaq . No'j wo'ora ri Dios uya'om alaq chi utzil chomal chwach Rire .
55002022	Recommendation	Timoteo , chatanimaj k'u chwach ronoje taq ri rayib'al re tzaqib'al ke ralab'o . Yey junam kuk' konoje ri kakiloq'nimaj rub'i' ri Qanimajawal Jesucristo ruk' ronoje kik'u'x , e chatijoj awib' che u'anik ri lik jusuk' chwach ri Dios , kub'ula ak'u'x ruk' , chak'utu ri rutzil k'u'xaj y chatk'ola chi utzil chomal kuk' konoje .
51003001	Faith	We k'astajinaq chi alaq junam ruk' ri Cristo , e tzukuj alaq janipa ri kape chila' chikaj pa tz'ul wi ri Cristo puwikiq'ab' ri Dios .
66008007	Violence	Ri nab'e ángel xuch'awisaj rutrompeta , y xpe k'u saqb'ach rachb'i'il aq' ruk' kik' chwi ruwachulew . Y ruma wa' xk'at rurox parte che ruwachulew , xk'at rurox parte che ronoje taq ri che' , ri tiko'n y raq'es .
66011017	Faith	Jewa' kakib'i'ij : « Kaqatioxij che'la , ma Lal Dios Qajawxel k'o ronoje unimal chuq'ab' paq'ab' la , Lal ri Dios k'o waq'ij ora , ri xex chi k'o lo wi , y ri k'o chiqawach apanoq ; ma k'utum la ri chuq'ab' la y jeqom chi ri taqanik la paqawi ri'oj .
43004010	Grace	Ewi ri Jesús xuk'ul uwach : — We ta k'u keta'maj la sa' ri kusipaj ri Dios che'la yey we ta keta'maj la in china ri'in , ri kantz'onoj nuya' che'la , ri' e ne rilal katz'onoj la ya' chwe yey ri'in kanya k'u che'la ri ya' kuya k'aslemal — xcha' .
51003004	Grace	E ri Cristo ri uya'om k'aslemal alaq . Yey echiri' Rire kak'un tanchik , junam ruk' Rire kaq'alajisax wach alaq pa ri unimal uchomalil .
43020031	Faith	Pero janipa k'u wa xtz'ib'axik , e cha' kakoj alaq ri Jesús e ri Cristo , Ruk'ajol ri Dios , y k'o k'u k'aslemal alaq ri' ruma kakoj alaq rub'i' .
62004006	Faith	Pero ri'oj oj re ri Dios , yey ri keta'am uwach ri Dios e kakitaqej ri qak'utunik ri'oj , no'j taq ri na e ta re ri Dios na kakitaqej ta ri qak'utunik ri'oj . Jela' k'u ri' kaqeta'maj we juna k'utunik petinaq ruk' ri Uxlab'ixel re ri Q'ijsaq o petinaq ruk' ri jun xa sokoso'nel .
65001012	Description	Wa' wa'chijab' eb'okinaq chixo'l alaq lik e aj ya'l k'ix che alaq chupa taq ri chomilaj nimaq'ij pa kamol wi ib' alaq re kak'ut ri k'axna'b'al k'u'xaj chiwach alaq . Ma na jinta xi'in ib' kuk' chwach ri Dios y na kek'ix tane che ri kaki'ano , ma xew e keb'ok il chikib'il kib' . Rike e jela' pacha' sutz' kak'am lo ruma ri tew ; xa kik'owik y na jinta jab' ruk'a'am loq . Yey e pacha' taq ri che' na kakiya ta kijiq'ob'alil chupa ruq'ijol ; lik echaqijinaq y ruma k'u ri' k'otom k'u b'i ri katz'ayaq .
44005015	Description	Ruma taq k'u ri k'utub'al re ruchuq'ab' ri Dios kaki'an rutaqo'n ri Jesús , taq ri winaq kekesaj taq ne lo ri e yewa'ib' pa taq ri b'e . Ekiya'om chwa ch'at y chwa pop , cha' we xik'ow ri Pedro , tob' xew lu'mu'j katzaq pakiwi' , kekunutaj k'u ri' .
49006016	Faith	Y chwi ronoje taq wa' , tikila chi utz ri kub'ulib'al k'u'x alaq ruk' ri Dios , ma wa' che ralaq e pacha' ri juperaj ch'ich' ruk'a'am juna soldado puq'ab' re kuchup ri aq' k'o chutza'm ri flechas kak'aq lo che . Jek'ula' ri kub'ulib'al k'u'x ralaq e to'b'al e alaq cha' kach'ij alaq uchuq'ab' taq ri k'aqanik ku'an lo ritzel winaq che alaq .
51003023	Recommendation	Ronoje k'u ri ka'an la , 'ana la ruk' ronoje k'u'x la , ma e ri Qanimajawal ri kanimaj la y na e ta ri tikawex .
58012016	Recommendation	Muk'ulumaj e junoq che alaq karetz'ab'ej uwa uq'ij ruk' junoq chik na uk'ulel taj ; mak'aq ne b'i alaq uq'ij janipa ri kuya ri Dios che alaq pacha' ri xu'an ri Esaú echiri' xa ruma jun wa'im , xuk'ayij ri taqal che rire ruma atzixel .
43018040	Sin	Ek'uchiri' , konoje xkijeq kesik'in tanchik : — ¡ Mayolopij b'i la ri Jesús ! ¡ E yolopij b'i la ri Barrabás ! — xecha' . Yey ri Barrabás e jun achi eleq'om .
55003004	Sin	E k'o ri e k'ayinel re katz-kichaq' , e k'o ri na kakich'ob' tana raqan ri kaki'ano , e k'o ri lik kaki'an nim che kib' , e k'o ri xew kakitzukuj ruqusil ruwachulew y na e ta kakitzukuj ri Dios .
50002009	Grace	Ruma k'u wa xu'an ri Jesús , ri Dios e más xuyak uq'ij Rire chikiwa konoje ri lik k'o kiwach . Xuya k'u che ri Jesús kaqab'i'ij “ Qanimajawal ” che , ma rub'i' Rire e más k'o uwach chwa ronoje taq ri b'i'aj .
61001016	Description	Ma ri k'utunik xqa'an chiwach alaq chwi ruchuq'ab' y ruk'unib'al ri Qanimajawal Jesucristo , na e ta ruk' nuk'um ch'a'tem no'jital kuma tikawex ; ma lik ruk' ri qawach xqil runimal uwach uq'ij Rire .
61003016	Sin	Ri Pablo lik xch'a't chwi taq wa' . Chupa taq rucartas k'o ri lik k'ayew umajik usuk' . Yey e taq k'u ri na jinta kimajom puwi wa' y na jinta ukowil ri kub'ulib'al kik'u'x , na jusuk' ta chi ub'i'xikil kaki'an puwi taq rutz'ib'am ri Pablo yey jenela' kaki'an ruk' ri nik'aj chik Utzij Upixab' ri Dios ; y ruk' wa' e kakitzukuj ri q'atb'al tzij re ri Dios pakiwi' .
44014014	Description	Echiri' xkita wa' ri keb' taqo'n Bernabé y Pablo , xkirich'ij ri kiq'u' y xkimin kib' chikixo'l ruk'iyal winaq ; kesik'inik jewa' kakib'i'ij :
45015008	Faith	Kamb'i'ij k'u che alaq , e ri Cristo Jesús xolu'ana to'b'el qe ri'oj ri qakojom ri retalil re circuncisión cha' kolu'k'utu ri Q'ijsaq re ri Dios chiqawach y ruk' wa' xujikib'a' uwach , lik e ku'ana janipa rub'i'tisinik ri Dios u'anom chike ri qati'-qamam ojertan .
59001026	Sin	We k'o junoq kuch'ob'o pa saqil wi e kuloq'nimaj uq'ij ri Dios , pero na kuq'atej ta ri raq' che molot y k'axlaj ch'a'tem , ri' utukel kusok rib' yey ronoje ri ku'ano re kuloq'nimaj ri Dios , na jinta uchak .
43015020	Recommendation	K'una chik'u'x ri nub'i'im chiwe : Na jinta juna aj chak más k'o uwach chwa ri rajaw . We ri'in internab'em ruk' k'axk'ob'ik , jela' ri' ka'an chiwe ri'ix , kixternab'ex ruk' k'axk'ob'ik . Yey we e k'o ri kitaqem ri nutzij ri'in , jek'ula' ri' , e k'o ri kakitaqej ri kik'ut ri'ix .
43008031	Faith	Ek'uchiri' , ri Jesús xub'i'ij chike ri e aj judi'ab' xkikojo Rire e ri jun q'alajisanel koye'em kak'unik . — We kataqej k'u alaq janipa wa kamb'i'ij che alaq , ri' paqatzij wi ku'an alaq nutijo'n ;
44007011	Description	» Xpe k'u jun unimal numik chupa taq ronoje ri luwar re Egipto y re Canaán . Ruma k'u wa' xpe unimal k'axk'ob'ik pakiwi ri qati'-qamam ma na jinta kakitijo .
63001004	Faith	Lik xinki'kotik ma xeb'enuriq jujun che alaq keb'in chi utz chupa ri Q'ijsaq jela' pacha' ri taqanik xqak'ul che ri Qaqaw .
54005008	Faith	Lik k'u chirajawaxik ri' che junoq keb'uto' taq ri ratz-uchaq' e k'o chux che , y más ne chirajawaxik ku'an wa' chike rufamilia . Ma e junoq na ku'an ta wa' , ri' na taqal ta che kub'i'ij e kuk'il ri e re ri Cristo , yey más ne k'o umak ri' chikiwa ri na kikojom ta rub'i' ri Cristo , ma e ne rike kekichajij ri kifamilias .
58010022	Faith	E uwari'che chojqib' chwach ri Dios ruk' ronoje qanima' y ruk' ri kub'ulib'al qak'u'x tikil chi utz , ma kuna' qak'u'x na jinta chi qamak ruma josq'ital ri qanima' che ri na utz taj , jela' pacha' ri qacuerpo echiri' ch'ajtal chi ruk' chomilaj ya' .
48001023	Description	xew kitom kab'i'xik : « E rachi xojuternab'ej ruk' k'ax ruma qakojom rub'i' ri Qanimajawal , wo'ora katajin che utzijoxik ri Utzilaj Tzij , yey e ne rire ri lik xraj kusachisaj uwach wa' . »
44027034	Recommendation	E uwari'che , kantz'onoj che alaq , wo'q alaq cha' na kaq'ob' ta ri chuq'ab' alaq ; ma na jinta junoq che alaq kujam kan tob' tane xa juna uwi' » xcha' .
66002003	Faith	Lik itijom k'u ri k'ax y na kixkos ta k'ana che ri nuchak . Iya'om ik'u'x che utzijoxik ri nub'i' y na paxinaq ta ik'u'x che .
56002002	Recommendation	Cheb'apixab'aj rachijab' e nimaq winaq chik cha' kakich'ob' chi utz janipa ri kaki'ano , kakichajij chi utz ri kib'inik kisilab'ik chikiwach ri jujun chik , kakichajij kib' cha' na ketzaq ta pa mak , yey e saqil ri kub'ulib'al kik'u'x , ri rutzil kik'u'x y ri unimal kik'u'x .
44017030	Recommendation	Ojertan lo ri' jela' ri kina'oj taq ri winaq puwi ri Dios , no'j ya k'u xik'ow ruq'ijol wa' . Ma wo'ora ri Dios keb'utaq konoje ri tikawex che ronoje luwar cha' kakitzelej kitzij chwach .
43019025	Description	Chunaqaj k'u ri cruz e k'o ruchu ri Jesús , ruchaq' ruchu , ri María rixoqil ri Cleofas y ri María ri aj Magdala .
66019013	Description	Yey ruq'u' b'ala'l pa kik' y rub'i' Rire e : “ Ri Tzij re ri Dios . ”
46008009	Recommendation	Paq'ab' alaq k'o wi sa' ri ka'an alaq . Na ruk' ta k'u ri' , chajij ib' alaq che ri ka'an alaq , tob' eta'am alaq na mak taj . Ma na utz taj we xa uma ralaq ketzaq pa mak ri na jinta ukowil ri kina'oj .
44013034	Grace	» Yey ri Dios ub'i'im kuk'astajisaj lo ri Jesús chikixo'l ri ekaminaq cha' jela' rucuerpo na kaq'ay taj , ma jewa' xub'i'ij pa Ruch'a'tem puwi wa' : Kank'ut na ri k'axna'b'al nuk'u'x chiwach , jela' pacha' ri nub'i'tisim lo che ri David .
43014020	Faith	Chupa k'u ri' la' la q'ij ri'ix kiweta'maj : Ri'in ruk' ri Nuqaw xa oj jun , yey ri'ix xa jun i'anom wuk' ri'in y ri'in xa jun nu'anom iwuk' ri'ix .
62002003	Faith	We kaqa'an ri taqanik kuya ri Dios chiqe , kaq'alajin k'u ri' paqatzij wi qeta'am uwach Rire .
43008024	Sin	E uwari'che ximb'i'ij kakam na k'u alaq ri' pa ri mak alaq . Ma we na kakoj ta alaq “ In Ri'in ” , ri' kakam alaq pa ri mak alaq — xcha' .
66017006	Sin	Tek'uchiri' xinwil rixoq lik kaq'ab'ar ruk' ri kikik'el rutinamit ri Dios y ri xekamisax ruma ri xkitzijoj ri Utzilaj Tzij re ri Jesús . Ek'u ri'in lik xkam wanima' che ri xinwilo .
58012017	Description	Eta'am chi k'u alaq ri' , ri Esaú tob' lik xurayij chik kuk'ul janipa ri taqal che rire ruma atzixel , na xya' ta chi che ; tob' ne lik xroq'ej , na xuriq ta chi ujalk'atixik wa' .
43007012	Description	Chikixo'l ri winaq lik e k'i ri kakich'a'tib'ej ri Jesús . Jujun kakib'i'ij : « La' la Jesús lik utz uk'u'x » kecha' . Yey e k'o jujun chik kakib'i'ij : « La' la Jesús lik na utz ta ri ku'ano ma xa keb'usok ri winaq » kecha' .
44011021	Faith	Yey ruchuq'ab' ri Qanimajawal lik k'o pakiwi rike . Lik k'u e k'i ri tikawex xkikoj rub'i' ri Cristo y xkijalk'atij ri kib'inik .
52002004	Faith	Ma ri tzijonik xqa'ano e chirij ri karaj ri Dios , ri xcha'w qe'oj y xuya paqaq'ab' rutzijoxik ri Utzilaj Tzij . Na e ta k'u kaqa'an janipa ri kakaj rachijab' , ma e kaqa'an janipa ri karaj ri Dios , ri karilo we utz o na utz taj sa' ri k'o chupa ri qanima' .
46015057	Grace	Pero xa maltiox k'u che ri Dios , ma Rire kuya chiqe kaqach'ij uchuq'ab' ri mak ruma ri Qanimajawal Jesucristo .
54005005	Faith	No'j chirajawaxik k'ut e riglesia kato'w ke rixoqib' e malka'nib' , ri paqatzij wi na jinta chi kifamilia y na jinta k'u junoq kato'w ke , yey wa' e taq ri lik kikub'am pan kik'u'x ruk' ri Dios y lik kiya'om kib' che u'anik orar chipaq'ij chichaq'ab' .
43016024	Grace	K'a chwi wo'ora ri'ix na jinta k'o itz'onom pa ri nub'i' ri'in . Chitz'onoj y kik'ulu , cha' jela' kanoj ri iwanima' che ki'kotemal .
46007021	Recommendation	We lal k'o la puq'ab' ri ajaw la echiri' xsik'ix la ruma ri Dios , mub'isoj k'u'x la ; yey we kaya'taj che la kel la puq'ab' ri ajaw la , lik utz ri' .
65001019	Sin	Wa' wa winaq kakikoj retzelal k'u'x chikixo'l ri kikojom rub'i' ri Dios re kakijach kipa . Ri kina'oj rike xa e re ruwachulew ma na jinta ri Ruxlab'ixel ri Dios kuk' .
48001006	Sin	E ri'in lik kakam wanima' che ma na jampatana xya kan alaq ri Dios , ri xusik'ij alaq ruma ri unimal rutzil uk'u'x ri Cristo , yey ek'u wo'ora e taqem alaq jun k'utunik junwi chwa ri Utzilaj Tzij re ri Cristo .
58012014	Recommendation	Lik chirajawaxik k'ola alaq chi utzil chomal kuk' konoje y tijoj ib' alaq che ri santowilaj b'inik chwach ri Dios , ma na jinta junoq ke'rila uwach ri Dios we na e ta ku'an ri' .
43021006	Description	Xub'i'ij k'u ri Jesús chike : — Chilik'ij li'atarraya puwikiq'ab' ri barco y chiwilape' ma keb'iwesaj lo kar — xcha' . Rike e xki'ano yey na kakich'ij ta chi k'u lo resaxik ri' ri ki atarraya pa ri ya' ruma ruk'iyal kar e k'o chupa .
46007019	Recommendation	Ma ri chirajawaxik wi na e ta we jun ukojom ri retalil re circuncisión o we na ukojom taj , ma ri lik chirajawaxik wi che jun e ku'an ronoje rutaqanik ri Dios .
45012008	Recommendation	Ri ya'tal che kapixab'anik , e chuya'a rib' che ri pixab'anik . Ri ya'tal che kasipanik , e chu'ana ri' ri kasipan ruk' ronoje uk'u'x . Ri ya'tal che kuk'am kiwach jujun chik , e chuya'a rib' che u'anik wa' chi utz . Ri ya'tal che kuk'ut ri k'axna'b'al uk'u'x , e chu'ana ri' ruk' ki'kotemal .
44019002	Faith	y xutz'onoj k'u chike : — ¿ Xk'ul alaq ri Santowilaj Ruxlab'ixel ri Dios echiri' xkoj alaq rub'i' ri Cristo ? — xcha chike . Yey rike xkik'ul uwach : — ¿ Sa' ri' wa' ? Ma ri'oj na qatom tane k'enoq we k'o Ruxlab'ixel ri Dios — xecha' .
53003014	Recommendation	We k'o junoq na kutaqej ta wa kaqatz'ib'aj pana che alaq , q'alajisaj alaq chinoq y majunimaj ib' alaq ruk' , cha' jela' kak'ix che ri ku'ano y kutzelej utzij .
46015050	Sin	Kamb'i'ij k'u che alaq hermanos , ri'oj na utz taj kojok pa rutaqanik ri Dios chila' chikaj ruk' wa cuerpo re ruwachulew , ri xa kakamik ; ma wa' na taqal ta che ri qak'aslemal na jinta utaqexik .
43006027	Recommendation	Maya k'u ib' alaq che utzukuxik ri wa xa kak'isik ; e lik ya'a ib' alaq che utzukuxik ri wa na kik'ow ta k'ana uq'ij , ri kuya k'aslemal na jinta utaqexik . Yey ri kaya'w wa' che alaq , e Ralaxel Chikixo'l Tikawex , ri cha'tal lo ruma ri Qaqaw Dios re ku'an wa' — xcha' .
59004003	Sin	Yey ri katz'onoj alaq , na kak'ul ta alaq ma na utz ta utz'onoxik ka'an alaq . Ma ri katz'onoj alaq xa e re katz'ila' alaq che ri rayib'al alaq .
49005020	Faith	Yey xaqi kojtioxin chwach ri Qaqaw Dios ruma ronoje , y kaqa'an k'u wa' chupa rub'i' ri Qanimajawal Jesucristo .
48003006	Faith	Ri Abraham xkub'i' uk'u'x ruk' ri Dios y ruma k'u ri' x'ani' jusuk' che .
66021023	Grace	Che wa tinamit na kajawax tane uwonib'al ri q'ij y ri ik' , ma runimal uchomalil ri Dios kutzij upa yey ri Q'apoj B'exex e uwonib'al ri' .
45008009	Faith	No'j ralaq na ya'om ta chi ib' alaq chupa wa' wa rayib'al , ma e ya'om ib' alaq puq'ab' ri Ruxlab'ixel ri Dios , we paqatzij wi k'o Rire pa anima' alaq . Yey we k'o k'u junoq na jinta ri Ruxlab'ixel ri Cristo pa ranima' , wa' wa tikawex na re ta ri Cristo .
45011023	Faith	Yey we ne ri e aj Israel kakitzelej kitzij y kakub'i' kik'u'x ruk' ri Qanimajawal , kenak' tanchi che ri saqil che' , ma ri Dios puq'ab' k'o wi ku'an wa' .
66014005	Description	Yey na jinta k'ana raq'ub'al xtataj chikichi' ma lik chom ri kib'inik kisilab'ik chwach ri Dios .
44024014	Faith	» Pero chiwach k'u la kanya wib' chupa wa' : Qatzij , ri'in in k'o chupa ri B'e re ri Cristo , yey rike kakib'i'ij che wa B'e , xa e jun k'utunik re sokoso'nik . Pero chupa wa' wa B'e , ri'in e kanloq'nimaj ri Dios ke ri qati'-qamam re ojertan ; ma nukojom janipa ri k'o chupa Rutzij Upixab' ri Dios tz'ib'ital kan ruma ri Moisés y kuma ri q'alajisanelab' .
45013008	Recommendation	We k'o k'as la ruk' junoq , manajtir la che utojik . Yey qonoje nenare' k'o “ qak'as ” chiqawach , wa' e ri k'ax kaqana' qib' . Ek'u ri jun k'ax kuna' ri ratz-uchaq' , ri' katajin che u'anik ri kataqan ri Tzij Pixab' re ri Dios che .
66016009	Sin	Y lik xek'at k'u ri winaq ruma ruk'atib'al ri q'ij . Ruma k'u wa' , xeyajan ruk' itzel taq ch'a'tem chirij ri Dios , ri k'o puq'ab' kutaq lo wa k'axk'ob'ik pakiwi' . Yey na xkitzelej tane kitzij , ma e na xkaj taj kakiyak uq'ij ri Dios .
66021012	Description	Sututal k'u rij ruk' jun nimalaj tapia lik naj uwi' ; k'o kab'lajuj okib'al che y chujujunal okib'al k'o jun ángel aj chajal re , yey che taq ri okib'al tz'ib'ital jun b'i'aj ke ri kab'lajuj tinamit re Israel .
48003013	Grace	Ri Cristo xojresaj chuxe' ri q'atb'al tzij k'o paqawi' ruma xqapalajij Rutzij Upixab' ri Dios ; xu'an k'u wa' echiri' xuya rib' paqak'axel ri oj aj mak , ma jewa' ri tz'ib'ital kan pa Ruch'a'tem ri Dios : Chwach ri Dios , itzel uwach junoq katzayab'ax chwa juna che' .
48001013	Sin	Tom chi k'u alaq puwi ri nub'inik nusilab'ik ojertan echiri' nutaqem taq ri kojob'al ke raj judi'ab' ; ruk' k'ax xeb'enuternab'ej rutinamit ri Dios ri kikojom rub'i' ri Cristo y lik xintij uq'ij kansach kiwach konoje .
66020002	Description	Wa jun ángel xuch'ij uchuq'ab' ri dragón , wa' e ri kumatz re ojertan , ritzel winaq Satanás rub'i' . Xuyut k'u ri' cha' kaya'i' pa karena mil junab' ,
44008009	Description	K'o k'u jun achi aj chiri' Simón rub'i' . E ri petinaq loq rire aj q'ij chupa la tinamit ; lik keb'usok ri winaq e aj Samaria ma ku'an che rib' pacha' lik k'o uwach .
50003010	Faith	Ek'u ri lik kuaj ri'in e kanweta'maj más uwach ri Cristo . Yey kuaj kak'oji' ruchuq'ab' Rire wuk' , jela' pacha' ri xuk'utu echiri' xuch'ij uchuq'ab' ri kamik y xk'astaj lo chikixo'l ri ekaminaq . Yey na jinta k'o kub'i'ij nuk'u'x che tob' ne kantij k'ax y kinkamisaxik jela' pacha' x'an che Rire echiri' xuya rib' pa kamik .
54005022	Recommendation	Ma'an tan aj wach re riglesia che junoq we k'amaja' awilom chi utz ri jusuk' ub'inik , ma amak k'u ri' ri'at we rire ku'an ri na utz taj chupa ri chak re ri Dios . Lik chachajij k'u awib' ri'at chwach ronoje ri na utz taj .
56002003	Recommendation	Yey chab'i'ij chike rixoqib' e nimaq winaq chik : K'ola xi'in ib' kuk' chwach ri Dios chwi ri kib'inik kisilab'ik , meb'u'an e aj molot , makiya kib' che q'ab'arik , e cheq'ilon chwi ri utz .
46007038	Recommendation	E junoq kuk'ulub'a' rumi'al , utz ri ku'ano ; yey ri na kuk'ulub'a' taj , más ne utz ri ku'ano .
59001022	Recommendation	E lik 'ana alaq janipa ri kub'i'ij Ruch'a'tem ri Dios y na xew ta alaq tanel re ; ma we xa alaq tanel re , kasok ib' alaq we kach'ob' alaq ruma wa' kakolob'etaj alaq .
43007001	Violence	K'ate tanchi k'u ri' , ri Jesús xb'in pa taq ri luwar re Galilea ; na xraj taj kak'oji' Judea ma chila' raj judi'ab' kakaj kakikamisaj .
46001030	Grace	Yey ruma k'u Rire k'o alaq puq'ab' ri Qanimajawal Jesucristo , ri kaq'alajisan ri Q'ijsaq re ri Dios chiqe . Ruma k'u ri Qanimajawal , 'anom jusuk' chiqe chwach ri Dios , oj ya'tal chupa ri santowilaj b'inik , y oj esam chi puq'ab' ritzel .
43013005	Description	Tek'uchiri' xuq'ej ya' pa jun k'olib'al , xujeq uch'ajik ri kaqan rutijo'n y kuchaqisaj ruk' ri twayo uximom chupa .
44022004	Violence	» Ri petinaq loq ri'in xenuternab'ej ne ruk' kamik ri etaqeyom wa jun K'ak' B'e re ri Jesús . Tob' achijab' o tob' ixoqib' xeb'enuya pa karena y xeb'e'nuya'a pa cárcel .
43007043	Description	Jek'ula' ri' ri winaq jachatal kipa ruma junwi taq ri kakich'ob' raqan puwi ri Jesús .
60005002	Recommendation	Kantz'onoj ko che alaq : Chechajij alaq chi utz rutinamit ri Dios , ri eya'om chwi q'ab' alaq . Chechajij k'u alaq chi utz ruk' ronoje k'u'x alaq y na xa ta ruma kamin alaq chupa o xa ruma rayib'al puaq , ma ri karaj e lik kacha k'u'x alaq che u'anik wa' .
46015056	Sin	Ma e ri mak kuya lo uchuq'ab' ri kamik cha' ku'an k'ax chiqe . Yey e ruma ri mak kaqa'ano , kaq'alajinik taqal chiqe kaq'at tzij paqawi' ruma xqapalajij Rutzij Upixab' ri Dios .
59005004	Sin	Ek'u raj chak xechakun chwa taq rulew alaq , na tz'aqat ta ri kajil xya alaq . Ri kajil wa aj chak na tojom ta alaq e pacha' katunan chi'ij alaq . Yey ri tunanik ke wa aj chak xtataj ruma ri Dios Qajawxel ri k'o unimal uchuq'ab' .
60002001	Recommendation	E uwari'che ya'a kan alaq ronoje ri na utz taj : ri sokoso'nik , ri xa keb' palaj alaq chiwach alaq , ri ku'an k'ax k'u'x alaq chikij jujun chik y ri kanuk' alaq ch'a'tem chikij jujun chik .
46007039	Recommendation	Juna ixoq k'ulanik na jinta puq'ab' kak'uli' ruk' jun chik we k'a k'as ri rachijil . No'j we ri rachijil xkamik , puq'ab' k'o wi kak'uli' china ruk' karaj wi rire , xew tane we ruk' junoq uya'om rib' puq'ab' ri Qanimajawal .
55002018	Sin	Rike xkiya kan ri Q'ijsaq ma kakib'i'ij ri k'astajib'al ke ri e re ri Cristo , ya xu'ano . Ruma k'u ri kakik'ut rike , e k'o jujun katajin usachik kina'oj puwi ri Q'ijsaq .
48005006	Faith	Yey we oj re ri Qanimajawal Jesucristo , na jinta chi ke'elawi we kaqakoj ri retalil re circuncisión o we na kaqakoj taj . Ma ri lik chirajawaxik e ri kub'ulib'al qak'u'x ruk' ri Cristo , yey wa' e kaqak'ut ruma ri rutzil qak'u'x .
58005009	Grace	Ruma k'u xutz'aqatisaj uwach ronoje ri xraj ri Dios che , xu'ana aj ya'l kolob'etajik na jinta utaqexik chike janipa ri kekojow utzij Rire .
46016001	Recommendation	Chwi k'u ri qasa'n katajin alaq che umolik re to'b'al ke ri hermanos , kamb'i'ij k'u che alaq : Jela' 'ana alaq che pacha' rumolik ximb'i'ij chike riglesias e k'o Galacia .
49005022	Recommendation	E uwari'che , rixoq k'ulanik taqal che kutaqej ri rachijil jela' pacha' ri lik taqal che kutaqej ri Cristo .
43008012	Faith	Ri Jesús xch'a't tanchi kuk' ri winaq , jewa' xub'i'ij chike : — In ri Q'ijsaq che ruwachulew . China k'u ri katerej lo chwij , na kab'in ta chi k'enoq pa q'equ'm ma k'o ri Q'ijsaq ruk' yey wa' e ri kuya k'aslemal — xcha' .
65001017	Recommendation	Pero ralaq hermanos , k'una chik'u'x alaq ri kib'i'im kan ri e utaqo'n ri Qanimajawal Jesucristo .
44017025	Grace	Na kajawax ta che Rire ri oj tikawex kaqato'o ; ma e ne Rire ri kaya'w lo chiqe qonoje ri qak'aslem , ri quxlab' y ronoje ri kajawax chiqe .
62005009	Faith	Ri'oj kaqak'ul ri kakiq'alajisaj ri tikawex , pero janipa ri kub'i'ij ri Dios más k'o uwach chwa ri kakib'i'ij ri tikawex ; ruma k'u ri' lik chirajawaxik kaqak'ul janipa ri kuq'alajisaj Rire puwi Ruk'ajol .
45013014	Faith	Ri 'ana alaq e wiqa ib' alaq che ri Qanimajawal Jesucristo ; wa' e ke'elawi ku'an alaq xa jun ruk' Rire . K'utu alaq wa' ruk' ri b'inik silab'ik alaq y maya k'u alaq luwar kataqan pawi' alaq ri rayib'al na utz ta uwach re ri ti'jil alaq .
58011030	Description	Raj Israel , ruma ri kub'ulib'al kik'u'x ruk' ri Dios , xeb'in chirij ri tinamit Jericó wuqub' q'ij , y tek'uchiri' xwuluwub' lo ri tapia re ri tinamit .
44019011	Grace	Yey ruma k'u ri Pablo , ri Dios xu'an nimaq taq milagros na jinta k'ana ilitajinaq wi .
43008034	Sin	Ri Jesús xub'i'ij chike : — Paqatzij wi kamb'i'ij che alaq : Konoje ri kemakunik , puq'ab' ri mak e k'o wi .
62004011	Faith	Hermanos , ri Dios xu'an wa' , k'utub'al re ri rutzil uk'u'x chiqe ; ruma k'u ri' chirajawaxik ri'oj k'ax qana'a qib' chiqawach .
44002028	Grace	Rilal xk'ut la chinuwach ri b'e re k'aslemal . Ruma k'u xaqi Lal k'o la wuk' ri'in , kanojisaj la ri wanima' che ki'kotemal xcha' .
54004013	Recommendation	Xaloq' k'u k'amaja' kinoponik , e chaya'a awib' che rajilaxik Ruch'a'tem ri Dios y che u'anik pixab'anik y k'utunik chikiwach riglesia .
47004008	Description	Tob' kape k'u uk'iyal uwach k'axk'ob'ik paqawi' , kojel na chupa . Tob' k'o ub'is qak'u'x , na kapax ta qak'u'x che .
44002013	Description	Yey e k'o k'u jujun chik kech'amin ke y jewa' kakib'i'ij : « La' keq'ab'arik » kecha' .
66021018	Description	Ri tapia e 'anom ruk' ab'aj jaspe ; no'j ri tinamit e 'anom ruk' saqil oro , kawon upa jela' pacha' chi vidrio .
66015006	Description	Chupa k'u ri Rocho Dios xeb'el lo wuqub' ángeles , ri ya'tal chike kekiya pa k'axk'ob'ik taq ri winaq che ruwachulew . Kikojom k'u kiq'u' 'anatal ruk' k'ul lino yey wa' lik saq y lik kawonik , yey chwa kik'u'x kojotal jun pas re oro .
45012014	Recommendation	Tz'onoj alaq ri rutzil uk'u'x ri Dios pakiwi ri kiternab'em alaq ruk' k'ax ; matz'onoj alaq ri na utz taj pakiwi' , e tz'onoj alaq ri utz .
66001015	Description	Ri raqan kawolq'inik pacha' ri ch'ich' bronce echiri' kesax lo pa ri orna ; ruqul katatajik jela' pacha' utza'm ya' e ri' xk'unik .
43017026	Grace	Lik k'ut nuq'alajisam chikiwach china Rilal y k'a kintajin ne che uq'alajisaxik wa' , cha' ri rutzil k'u'x la chwe ri'in , kak'oji' kuk' rike y jela' kink'oji' ri'in pa kanima' » xcha' .
45008032	Grace	Yey ri Dios na xuxu'yaj tane Ruk'ajol chiqe , ma xuya loq cha' ko'lkam che ruwachulew quma qonoje ri oj aj mak . ¿ Na kuya ta kami ri' chiqe junam ruk' Ruk'ajol , ronoje ri kajawax chiqe ? ¡ Kuya'o !
65001018	Sin	Rike xkib'i'ij che alaq : « Chupa taq ruk'isb'al q'ij keyaktaj lo winaq e ch'aminel , e kakitaqej ri kirayib'al na chom ta uwach . »
45011018	Recommendation	Pero mach'ob' ne alaq we más k'o wach ralaq chikiwa ri saqil uq'ab' ri che' xejoq'ix b'i . Ma we ka'an nim che ib' alaq , mik'ow chik'u'x alaq na e ta ralaq ri k'asb'ayom re ri ratz'ayaq ri che' , ma e ne ri ratz'ayaq ri k'asb'ayom e alaq .
47001024	Faith	Na e ta k'u koje'taqana pawi' alaq chwi ri kojom alaq ; ma ruma ri kub'ulib'al k'u'x alaq , tikil alaq chi utz . Ri kaqa'ano e kojchakun uk' alaq cha' kak'oji' ri ki'kotemal pa anima' alaq .
43011001	Description	K'o k'u jun achi yewa' , Lázaro rub'i' . Rire aj Betania , y chila' ejeqel wi ri ranab' María y Marta .
52004008	Sin	China k'u ri kak'aqaw b'i uq'ij wa pixab'anik , na e ta kuk'aq b'i uq'ij juna achi , e kuk'aq b'i uq'ij ri Dios , ma wa pixab'anik petinaq ruk' Rire , ri uya'om ri Santowilaj Ruxlab'ixel chiqe .
62004002	Faith	¿ Su'anik kaqeta'maj we ruk'utunik junoq petinaq ruk' ri Ruxlab'ixel ri Dios ? Petinaq ruk' ri Dios we e kujikib'a' wa' : « Ri Jesucristo e Rucha'o'n lo ri Dios yey xu'an achi echiri' xk'un che ruwachulew . »
65001008	Sin	Yey ri achijab' eb'okinaq chixo'l alaq , tob' lik kitom chi puwi ri q'atb'al tzij re ri Dios pakiwi raj makib' ojertan , na ruk' ta k'u ri' , ketajin che u'anik ri na utz taj yey kakib'i'ij , pa wachik' ri Dios uq'alajisam chike utz ri kaki'ano . Kaketzelaj ruk' mak ri kicuerpo , na kakaj taj k'o junoq kataqan pakiwi' tob' ne e ri Dios y tzel kech'a't chikij taq ri lik k'o kiwach chila' chikaj .
60003011	Recommendation	Resaj k'u rib' ri' che u'anik ri na utz taj , yey e chu'ana ri utz . Chutzukuj kak'oji' chi utzil chomal kuk' konoje y e chuya'a rib' che u'anik wa' .
51001023	Faith	Ruma wa' lik chirajawaxik wi kachuq'ub'ej ib' alaq y katiki' alaq chi utz chupa ri kub'ulib'al k'u'x alaq ruk' ri Dios . Yey moq'otaj k'u alaq roy'exik ri kub'am pan k'u'x alaq che , wa' e janipa ri b'i'tisim chupa ri Utzilaj Tzij tom chi alaq . Wa' wa Utzilaj Tzij e ri katajin utzijoxik pa taq ronoje luwar che ruwachulew . Yey ri'in Pablo , ya'tal chwe kantzijoj wa' .
43008059	Violence	Ek'uchiri' , ri winaq xkijeq kakisik' ab'aj re kaki'an ri Jesús pa'b'aj ; no'j Rire xewax chikiwach , e la' xik'ow chikixo'l y xel b'i che ri Rocho Dios .
49004024	Recommendation	Ya'a k'u ib' alaq chupa ri k'ak' k'aslemal uya'om ri Dios che alaq cha' jela' kab'in alaq chupa ri Q'ijsaq ruk' jun b'inik lik jusuk' y lik chom .
66014012	Faith	E uwari'che chirajawaxik che rutinamit ri Dios , wa' e ri kitaqem Rutzij Upixab' ri Dios y lik kub'ul kik'u'x ruk' ri Qanimajawal Jesucristo , kakichuq'ub'ej kib' chwach taq ri k'axk'ob'ik .
44013030	Description	» Pero ri Dios xuk'astajisaj lo ri Jesús chikixo'l ri ekaminaq .
43010011	Description	» In ri in utzilaj chajinel ke b'exex . Juna utzilaj chajinel ke b'exex kuya ranima' kakam kuma rub'exex .
49003002	Grace	Lik tom chi k'u alaq ri chak uya'om ri Dios chwe : Wa' e ri kantzijoj che alaq ri unimal rutzil uk'u'x ri Dios .
56003010	Recommendation	We k'o k'u junoq kujach kipa taq rutinamit ri Dios , chach'a'b'ej upa julajoq o kalajoq . No'j we lik na kukoj ta k'u tzij , mawachb'ilaj chik .
43010019	Description	Echiri' raj judi'ab' xkita wa ch'a'tem , xkijach tanchi kipa chikiwach , ma e k'o ri xekojow re y e k'o ri na xekojow taj .
43003033	Faith	Yey we k'o junoq kakojow ri kuq'alajisaj rire , ri' kujikib'a' uwach lik qatzij ri kub'i'ij ri Dios .
61003014	Recommendation	E uwari'che ralaq hermanos , ruma oye'em alaq taq wa' , e chu'ana ub'is k'u'x alaq ri kariqitaj alaq ruma ri Dios chi utzil chomal ruk' jun b'inik alaq lik jusuk' , cha' na jinta mak alaq y na jinta junoq katz'aqaw mak chi'ij alaq .
53003001	Faith	K'isb'al k'u re , hermanos , 'ana alaq orar chwach ri Dios paqawi ri'oj cha' lik ke'ek tan rutzijoxik ri Utzilaj Tzij re ri Qanimajawal che ronoje luwar y cha' kak'ul wa' chi utz kuma ri ketaw re jela' pacha' x'an ralaq .
47004014	Faith	Qeta'am k'ut e ri xk'astajisan lo re ri Qanimajawal Jesús chikixo'l ri ekaminaq , jela' ku'an chiqe ri'oj ; kojuk'astajisaj y junam uk' alaq kojuk'am b'i ruk' Rire .
59005014	Recommendation	¿ K'o juna yewa' chixo'lib'al alaq ? Cheb'usik'ij ri e aj wach re riglesia cha' kaki'an orar puwi' , kakikoj k'u aceite puwi' chupa rub'i' ri Qanimajawal .
44007023	Description	» Echiri' xuk'is cuarenta junab' , xalax pa ranima' ke'b'ina kuk' ri ratz-uchaq' , ri e aj Israel .
44023027	Violence	Wa jun achi kantaq b'i che'la , xchap kuma raj wach e aj judi'ab' y ya ne e ri' kakikamisaj . Ek'u ri'in kuk' ri nusoldados xi'nwesela' pakiq'ab' ma xinweta'maj rire aj Roma .
44019029	Description	Xpe k'u jun nimalaj sachib'al na'oj chike konoje ri tinamit . Ketenenik xe'kiya'a kib' pa ri nimalaj estadio pa kakimol wi kib' ri tinamit . Y xekichap k'u ri Gayo y ri Aristarco ; rike e aj pa ri luwar re Macedonia y e rachb'i'il ri Pablo .
44003014	Sin	Ek'u ri' ralaq na x'aj ta alaq kayolopix b'i wa' wa Jun lik nim uq'ij Santo y Jusuk' ; ma e xtz'onoj alaq kayolopix b'i ri jun kamisanel .
44015009	Faith	Y junam xeril rike quk' ri'oj , ma xujosq'ij ri kanima' che ri mak ruma ri kub'ulib'al kik'u'x .
46011028	Recommendation	Ruma k'u ri' , china ri karaj kutij wa pam y kuqum wa vino , nab'e na lik chuna'a rib' sa' ru'anom .
46015058	Faith	E uwari'che alaq nu hermanos , ri lik k'ax kanna' alaq , lik tikila alaq jusuk' y maya k'u alaq luwar che ritzel kuch'ij chuq'ab' alaq . E lik ya'a ib' alaq che u'anik ruchak ri Qanimajawal , ma eta'am chi alaq lik k'o kutiqoj ronoje ri chak ka'an alaq pa rub'i' .
46004016	Recommendation	Ruma k'u wa' , kamb'i'ij che alaq : 'Ana e alaq ri nu'anom ri'in ruk' ri nub'inik nusilab'ik chwach ri Dios .
46001021	Faith	Ri Dios ruma ri unimal una'oj na xuya ta luwar chike ri tikawex kaketa'maj uwach Rire xa ruma ri kina'oj rike . Ri xuk'ul uk'u'x Rire e keb'ukolob'ej ri kakub'i' kik'u'x ruk' ruma rutzijoxik ri Utzilaj Tzij , tob' wa' e jun sachib'al na'oj chikiwach taq ri winaq .
60003001	Recommendation	Ek'u rilal ixoq , e taqej la ri achijil la . 'Ana k'u la wa' ma we rire na ukojom ta Ruch'a'tem ri Dios , tob' na jinta kab'i'ij la che chwi wa' , k'o pa saq kukojo ruma ri b'inik silab'ik rilal
47005020	Recommendation	E uwari'che oj taqom lo ruma ri Cristo . Ma quma ri'oj ri Dios lik kelaj chike ri tikawex cha' keqib' ruk' . Kojelaj k'u pa rub'i' ri Cristo , jewa' kaqab'i'ij : « Yijb'a' ib' alaq chwach ri Dios cha' kak'oji' alaq chi utzil chomal chwach . »
44002024	Description	Pero ri Dios xuk'astajisaj loq y xresaj chupa ruk'axk'olil ri kamik , ma ri kamik na jinta uchuq'ab' puwi Rire y ruma ri' , Rire na xk'oji' ta puq'ab' ri kamik .
59002007	Sin	¿ Na kech'a'tib'en ta neb'a rike chirij ri chomilaj ub'i' ri Qanimajawal , ri xkuxtax pawi' alaq ?
54003003	Description	Lik chirajawaxik che na q'ab'a'rel taj , na aj ch'a'oj taj , na rayinel ta re puaq kach'ak ruk' sokoso'nik , na ke'ek ta uk'u'x ruk' ri puaq ; ma ri chirajawaxik wi e lik utz uk'u'x y ch'u'ch'uj uk'u'x .
43004014	Grace	No'j china ri katijow re ri ya' kanya ri'in , ri' na kachaqij ta chi k'ana uchi' . Ma ri ya' kanya ri'in , ku'an pacha' jun ak'al kalax lo pa ranima' re kuya uk'aslemal na jinta utaqexik — xcha' .
62002005	Faith	No'j ri kutaqej ri kub'i'ij ri Dios , ri' kaq'alajinik paqatzij wi lik k'ax kuna' ri Dios . We jek'ula' kaqa'an ri'oj , q'alaj k'u ri' paqatzij wi xa jun qa'anom ruk' Rire .
66016013	Description	Y xinwil k'u oxib' itzelilaj uxlab'ixel jela' ketzu'nik pacha' tutz' ; jun kel lo puchi' ri dragón , jun chik kel lo puchi' ri nimalaj itzel chikop y jun chik kel lo puchi' ri jun q'alajisanel sokoso'nel .
59002008	Recommendation	Lik utz we paqatzij wi ka'an alaq ruk'u'xib'al ri taqanik tz'ib'ital kan chupa Rutzij Upixab' ri Dios , ri kub'i'ij : « K'ax chana'a rawatz-achaq' jela' pacha' ri k'ax kana' awib' ri'at . »
47004005	Faith	Na e ta k'u kaqatzijoj qib' ri'oj ; ri kaqatzijoj e ri Jesucristo e Taqanel pakiwi konoje yey ri'oj xa oj nimanel e alaq , ma e karaj ri' ri Jesús chiqe .
46015033	Recommendation	Masokotaj k'u alaq ri' ruk' wa' ; ma e pacha' ri jun tzij jewa' kub'i'ij : « We juna achi jusuk' ub'inik usilab'ik kerachb'ilaj ri na jusuk' ta kina'oj y na chom ta kech'awik , ri' kayojtaj ri saqil ub'inik usilab'ik » kacha' .
58013020	Grace	Ri Dios , ri aj ya'l utzil chomal , xuk'astajisaj lo ri Qanimajawal Jesucristo chikixo'l ri ekaminaq . Y ri Cristo e ri Nimalaj Aj Chajinel ke rutinamit ri Dios ; yey ruk' rukik'el Rire , xujikib'a' uwach ri k'ak' tzij na jinta utaqexik .
50001027	Recommendation	Chajij k'u ib' alaq cha' ri b'inik silab'ik alaq e pacha' ri taqal chike ri kikojom ri Utzilaj Tzij re ri Cristo . Jek'ula' , tob' na in jinta ri'in chixo'l alaq o tob' ne kinopon uk' alaq , ri lik kuaj kanto e lik chuq'ub'em ib' alaq y xa jun k'u'x alaq chwach ri Dios , yey lik junam kaya ib' alaq che uq'alajisaxik ri Utzilaj Tzij kojom alaq .
46006014	Grace	Chwach k'u ri' ri Dios , lik k'o uwach ri qacuerpo . Ma jela' pacha' xu'an ri Dios che ri Qanimajawal echiri' xuk'astajisaj lo chikixo'l ri ekaminaq ruk' ruchuq'ab' , jek'ula' ku'an chiqe ri'oj chiqawach apanoq .
55001006	Recommendation	E uwari'che lik katimpixab'aj puwi ri uya'om ri Dios chawe , wa' e ri xak'ulu echiri' xinya ri nuq'ab' pawi' cha' katu'an at aj chak re ri Dios . Lik k'u chachuq'ub'ej awib' che u'anik wa' ruk' ronoje ak'u'x .
60004006	Grace	Ruma ne k'u la' , xtzijox ri Utzilaj Tzij chike ri ekaminaq chupa ri kimak cha' kak'oji' kik'aslemal na jinta utaqexik chwach ri Dios , tob' chikiwach taq ri winaq , na utz ta ri xki'an rike ruma xkikoj rub'i' ri Cristo .
46007023	Recommendation	Ek'u ralaq alaq re ri Dios , ma Rire uloq'om chi alaq ruk' rukamik ri Cristo . E uwari'che , maya ib' alaq pakiq'ab' ri tikawex xa ruma e lik kataqej alaq ri kina'oj .
46010010	Recommendation	Mayajan k'u alaq chirij ri Dios pacha' xki'an jujun yey ruma k'u ri' , ri Dios xutaq lo jun aj 'Anal Kamik pakiwi' .
47002017	Faith	Ri'oj na kaqa'an ta pacha' ri kaki'an jujun , ma e k'i ri kijalk'atim Ruch'a'tem ri Dios , xa ki'anom ch'akab'al puaq che rutzijoxik ; no'j ri kaqa'an ri'oj chwach ri Dios y pa rub'i' ri Cristo , e kaqatzijoj pa saqil wi ri Tzij uya'om ri Dios chiqe .
45015001	Recommendation	Ek'u ri'oj ri jikil qak'u'x chwach ri Dios , lik chirajawaxik wi keqato' ri hermanos na lik ta jikil kik'u'x chwach ri Dios , ri k'amaja' kakimaj usuk' chi utz sa' ri karaj ri Dios chike . Ma na utz taj we xew e kaqa'an ri kuk'ul qak'u'x ri'oj yey na kojok ta k'u il che ri kajawax chike rike .
50002024	Faith	Yey kub'ul ne nuk'u'x ki'nwila tan wach alaq , we e karaj ri' ri Qanimajawal .
66007001	Description	Ik'owinaq chi k'u wa' , xeb'enuwil kajib' ángeles e tak'al lo chwi taq rukajchal rajlib'al ruwachulew . Wa' e ri kekiq'atib'ej taq ri kajib' utza'm tew che ruwachulew cha' ri tew na ku'an ta k'ax che ruwachulew , che ri mar y che taq ri che' .
60004003	Sin	Ri u'anom loq e x'an lo alaq pacha' ri kaki'an ri winaq na keta'am ta uwach ri Dios . Ma xya ib' alaq che u'anik taq ri rayib'al re ri ti'jil alaq , yey xya ib' alaq pa q'ab'arik y xmol ib' alaq che u'anik ch'ulilaj mak ; xya ib' alaq che ri lik na chom ta uwach yey lik itzel taq uwach ri x'an alaq echiri' xloq'nimaj alaq taq ri tiox .
66011005	Violence	We k'o junoq karaj ku'an k'ax chike , kel lo aq' pa kichi' rike y ruk' wa' kekikamisaj taq ri tzel keb'ilow ke . Jek'ula' kekam ri kakaj kaki'an k'ax chike .
44023005	Recommendation	Ri Pablo xub'i'ij : — Alaq watz-nuchaq' , ri'in na weta'am taj we rire e kajawal raj chakunel pa Rocho Dios . We ta e la' weta'am china rire , na kamb'i'ij ta wa' che , ma tz'ib'ital kan chupa Ruch'a'tem ri Dios : “ Ma'an ri tzel katch'a't chirij ri taqanel re ratinamit ” — xcha' .
66022015	Sin	No'j e taq ri winaq qi'tzel kib'inik kisilab'ik : ri e aj itz , ri kaketz'ab'ej uwa kiq'ij kuk' jujun chik na kik'ulel taj , ri e kamisanel , ri e aj tioxab' kuk' konoje ri lik ke'ek kik'u'x che u'anik raq'ub'al , ri' na kanya ta chike keb'ok b'i chupa wa tinamit .
66002014	Sin	Pero Ri'in k'o taq ri na kuk'ul ta nuk'u'x che ri ki'ano : E ri eb'ik'ulum chiri' ri kitaqem ruk'utunik ri jun aj q'ij re ojertan Balaam rub'i' . Ma ri Balaam xuk'ut che ri Balac su'anik kukoj tzaqib'al pa kib'e raj Israel cha' kakitij ri ik'owisam chi chikiwach ri tiox y kaketz'ab'ej uwa kiq'ij kuk' jujun chik na kik'ulel taj .
53001003	Faith	Hermanos , xaqi kojtioxin chwach ri Dios uma ralaq ; lik e taqal ri' kaqa'ano ma lik katajin unimarik ri kub'ulib'al k'u'x alaq ruk' ri Cristo yey katajin unimarik ri rutzil k'u'x alaq , ri kak'ut alaq chiwach onoje alaq .
46012002	Sin	Ma eta'am alaq rojertan echiri' k'amaja' k'o alaq pa ri Q'ijsaq , xsokotaj alaq y xya k'u ib' alaq che kiloq'nimaxik tiox tob' wa' na kech'aw taj .
49005025	Recommendation	Ek'u rachi k'ulanik taqal che k'ax kuna' ri rixoqil jela' pacha' ri Cristo lik k'ax xojuna' ri oj u iglesia y xuya rib' pa kamik paqak'axel .
45012017	Recommendation	Matzelej alaq uwach ri na utz taj ku'an junoq chi'ij alaq . E choka alaq il che u'anik ri utz chikiwach konoje ri tikawex .
60005006	Recommendation	'Ana ch'uti'n che ib' alaq y ya'a k'u ib' alaq puq'ab' ri Dios , ri k'o unimal uchuq'ab' ; jek'ula' Rire lik kuyak q'ij ralaq echiri' kopon na ruq'ijol .
44014017	Grace	na ruk' ta k'u ri' , ri Dios na roq'otam ta k'ana uq'alajisaxik china Rire ruma taq ri utz ku'ano . Ma kuya lo ri jab' y kuya lo ruq'ijol echiri' lik k'o molonik . E Rire ri ka'anaw re lik k'o kaqatijo y k'o ki'kotemal chupa ri qanima' » kecha' .
54003011	Recommendation	Jek'ula' , chirajawaxik chike rixoqib' e jusuk' ri kib'inik kisilab'ik , na e ta aj molot , lik kakich'ob' chi utz ri kaki'ano y kaki'an chi utz ronoje ri taqal chike .
66002021	Sin	Ek'u Ri'in lik naj woye'em cha' kutzelej utzij chinuwach , pero na karaj taj karoq'otaj kan ri na utz taj , wa' e ri makunik kuk' rachijab' .
44012020	Description	Ri rey Herodes lik k'o royowal chikij ri winaq e aj Tiro y e aj Sidón . Ek'u ri' wa keb' tinamit xkich'a'b'ej kib' chikiwach re keb'e'ch'a'ta ruk' ri rey Herodes cha' kaki'an utzil chomal chikiwach ruk' . K'o k'u jun achi Blasto rub'i' , wa' raj chak ri rey yey lik k'o uwach pa ri rocho ri rey . Xkikoj k'u kib' chwach ri Blasto y xkipuaqij che cha' rire kach'aw pakiwi' chwach ri rey cha' na jinta chi ch'a'oj chikiwach . Y jela' raj k'ay re rutinamit ri Herodes utz kakik'ayij ri kajawax chike ri e aj Tiro y aj Sidón .
43008049	Sin	Ek'u ri Jesús xuk'ul uwach chike : — Ri'in na in jinta puq'ab' juna itzel uxlab'ixel ; ri kan'ano e kanyak uq'ij ri Nuqaw y ralaq kak'aq b'i alaq nuq'ij .
43006018	Description	Xpe k'u jun kaqjiq' chwi ri mar y ri tew xujeq kuxulk'atila' ri ya' .
45008018	Faith	Yey chinuwach ri'in ri k'axk'ob'ik kaqatij ri'oj wo'ora na ku'maja ta k'enoq ruk' runimal uchomalil ri Dios , ri kaq'alajin quk' chiqawach apanoq .
62002012	Grace	Kantz'ib'aj pan wa' che alaq , ralaq walk'o'al chupa rub'i' ri Dios , ma kuytajinaq chi mak alaq ruma ri xu'an ri Qanimajawal Jesucristo .
55001009	Grace	E ri Dios xkolob'en qe'oj y xojusik'ij cha' kojk'oji' jusuk' chwach ; yey wa' na e ta ruma ri qa'anom ri'oj , ma e ruma lik e xraj ri' Rire chiqe . Echiri' k'amaja' ne ku'an ruwachulew , uch'ob'om chik kuya ri unimal rutzil uk'u'x chiqe ruma ri Qanimajawal Jesucristo .
43019006	Violence	Echiri' ri nimaq e aj chakunel pa Rocho Dios kuk' ri e chajinel re ri Rocho Dios xkil ri Jesús , xkijeq kesik'inik , jewa' kakib'i'ij : — ¡ Kamisax chwa cruz ! ¡ Kamisax chwa cruz ! — kecha' . Ek'u ri Pilato xub'i'ij chike : — We e ri' , k'ama b'i ralaq y kamisaj alaq chwa cruz , pero ri'in na jinta juna umak kanriqo — xcha' .
60001010	Grace	Ri q'alajisanelab' re ojertan xeq'alajisan lo puwi ri unimal rutzil uk'u'x ri Dios , ri kaya'i' che ralaq . Rike lik xkiya kina'oj puwi wa kolob'etajik y lik xkitij uq'ij umajik usuk' wa' .
63001007	Sin	Lik e k'i ri e aj sokoso'nel eb'enaq pa taq tinamit che ruwachulew , rike kakib'i'ij : « Na qatzij taj ri Qanimajawal Jesucristo e Rucha'o'n lo ri Dios yey xu'an achi echiri' xk'un che ruwachulew » kecha' . Janipa ri jewa' kakib'i'ij , e sokoso'nel y eyaktajinaq chirij ri Cristo .
44024005	Sin	» Wa qariqom ri'oj chirij wa jun achi e pacha' chi jun petel-laj yab'il . Rire eb'uch'i'om ruk' ch'a'oj konoje raj judi'ab' e k'o pa taq ronoje luwar che ruwachulew . Yey e k'amayom kiwach ri jumutzaj tikawex kab'i'x “ nazarenos ” chike .
54003016	Grace	Paqatzij wi lik nim uq'ij ri Q'ijsaq re ri Dios q'alajisam chiqawach : E ri Qanimajawal Jesucristo xu'an tikawex echiri' xk'un che ruwachulew . Ronoje ri xu'ano y ri xub'i'ij e lik jusuk' y ri Ruxlab'ixel ri Dios e xq'alajisan re wa' . Xilitaj kuma ri ángeles . Xtzijox rub'i' chike ruk'iyal kiwach taq ri tikawex che ruwachulew y e k'i ri xkikoj rub'i' . Yey xk'ul tanchi chila' chikaj ruk' yakb'al uq'ij .
66016021	Violence	Y xtzaq lo chikaj nimaq taq saqb'ach pakiwi ri tikawex . Ri ra'lal wa' laj jun quintal chujujunal . Ruma k'u ri k'axk'ob'ik re ri nimaq taq saqb'ach , ri winaq lik tzel xech'a't chirij ri Dios , ma ri k'axk'ob'ik xu'ano lik xib'ib'al uwach .
61003013	Faith	No'j ri'oj qoye'em jun k'ak' uwa kaj y jun k'ak' uwachulew jela' pacha' rub'i'tisim ri Dios . Yey chiri' , konoje xew e kaki'an ri lik jusuk' .
66006014	Description	Ruwa kaj xmalka'nik jela' pacha' ku'an ri wuj echiri' kab'otik . Yey ronoje juyub' ruk' ronoje isla xjalk'atix kiluwar .
58010010	Grace	Jek'ula' ri Qanimajawal Jesucristo e xu'an ri rajawal uk'u'x ri Dios echiri' xu'an jusuk' chiqe ruma xuya rucuerpo pa kamik ; yey wa' xa julaj xu'ano ma na kajawax taj ku'an tanchik .
52001002	Faith	Lik xaqi kojtioxin chwach ri Dios uma onoje alaq echiri' kaqa'an orar pawi' alaq .
66006004	Violence	Xel chi k'u lo jun chik kawayu' , wa' kaq rij . Yey ri kojoyom re xya' puq'ab' karesaj ri utzil chomal che ruwachulew y ku'an chike ri winaq kakikamisaj kib' chikiwach . Yey xya' jun nimalaj espada che .
54006001	Recommendation	Konoje raj chak e k'o puq'ab' juna patrón e lik kiloq'oj uq'ij ri kipatrón che ronoje ri kaki'ano , cha' jela' na jinta junoq tzel kach'a't chirij rub'i' ri Dios y chirij ri saqil k'utunik .
51003009	Recommendation	Ma'an alaq raq'ub'al chiwach alaq , ma esam chi ib' alaq che ri ojer b'inik silab'ik alaq y che ronoje ri na utz taj reqelem taq wa' .
66002020	Sin	Pero Ri'in k'o taq ri na kuk'ul ta nuk'u'x che ri ki'ano : E ri ik'ulum chixo'lib'al ri'ix ri jun ixoq Jezabel rub'i' . Wa' wi'xoq u'anom q'alajisanel che rib' ; pero ruk' taq ruk'utunik , e keb'usok ri waj chakib' cha' kaketz'ab'ej uwa kiq'ij kuk' jujun chik na kik'ulel taj y kakitij ri ik'owisam chi chikiwach ri tiox .
48003008	Grace	Ruch'a'tem ri Dios xex chi ub'i'im wi lo pakiwi ri na e ta aj Israel , we rike kakub'i' kik'u'x ruk' ri Dios , keb'u'an jusuk' . Ma jewa' ri utzilaj tzij xb'i'x lo ojertan che ri Abraham : Awuma ri'at , ri Dios keb'u'an bendecir konoje taq ri tinamit che ruwachulew .
58012005	Recommendation	Mik'ow k'u chik'u'x alaq ri pixab'anik re ri Dios , ri kub'i'ij pa Ruch'a'tem che alaq , ri alaq ralk'o'al Rire : At walk'o'al , mak'aq b'i uq'ij ri q'ilonik re ri Dios , mapax ne ak'u'x che echiri' kuch'a'b'ej apa .
58013017	Recommendation	Lik kojo alaq kitzij ri e aj k'amal wach e alaq y ya'a ib' alaq chitaqik kuma , ma chwikiq'ab' rike ya'tal wi ruchajixik ri k'aslemal alaq chwach ri Dios . Yey rike kakiq'alajisaj chwach ri Dios su'anik xki'an taq ri kichak uk' alaq . Lik chirajawaxik k'u ri' kaya ib' alaq chitaqik kuma cha' jela' rike utz kaki'an ri kichak ruk' ki'kotemal y na ruk' ta b'is ruma ri ku'an alaq alk'ayew chike ; ma we e ri' , na jinta kutiqoj ri kichak uk' alaq .
44013019	Description	Tek'uchiri' , xusach kiwach wuqub' nimaq tinamit pa ri luwar re Canaán y xuya k'u chike ri qati'-qamam kekanaj kan ruk' wa ulew .
54006003	Faith	We k'o junoq junwi ri kuk'utu y na junam ta runa'oj ruk' ri saqil k'utunik re ri Qanimajawal Jesucristo y ruk' ri saqil b'inik chwach ri Dios ,
63001010	Recommendation	We k'o junoq kopon uk' alaq yey ri kuk'utu na e ta ri saqil k'utunik puwi ri Cristo , mak'ul alaq pa ocho alaq y mab'i'ij ne alaq che : « ¡ Utzilaj k'unem ! »
47001005	Grace	Ma echiri' kanimar ri k'axk'ob'ik paqawi' ruma oj re ri Cristo , e lik kanimar ri b'ochib'al k'u'xaj kuya ri Cristo chiqe .
65001011	Sin	¡ Lik toq'o' k'u kiwach rike ! Ma e kaki'an pacha' ri xu'an ri Caín . Yey ki'anom ri na utz taj ruma ri kirayib'al che ri b'eyomalil , jela' pacha' xu'an ri Balaam . Yey kekam ne k'u ri' ruma ri kititz'itikil jela' pacha' ri xuk'ulumaj ri Coré .
65001010	Sin	No'j wa' wa'chijab' keyoq'on ne chirij ronoje taq ri na keta'am taj ; yey xa pa ke wi kaki'an ri kirayib'al jela' pacha' kaki'an rawaj na kakich'ob' ta ri kaki'ano . Ruma k'u wa' , kitukel kakik'am lo q'atb'al tzij pakiwi' .
58011007	Faith	Ri Noé , ruma ri kub'ulib'al uk'u'x ruk' ri Dios , xukojo echiri' xb'i'x che ruma ri Dios sa' taq ri katajin loq , tob' ne wa' k'amaja' ku'ana' . Xutaqej k'u ri xub'i'ij ri Dios che y xu'an ri nimalaj barco re keb'ukolob'ej rufamilia chupa . Yey ruma wa kub'ulib'al k'u'xaj xuk'utu , xq'alajin k'u ri kimak ri na kikojom ta utzij ri Dios y xpe k'u q'atb'al tzij pakiwi' . Ek'u ri' ri Noé ruma xkub'i' uk'u'x ruk' ri Dios , e xuk'ul ri utz kuya ri Dios chike ri e jusuk' chwach ruma ri kub'ulib'al kik'u'x ruk' .
58009006	Description	Jek'uri'la' u'anom ronoje wa' . Chupa k'u ri nab'e upa ja re ri Rocho Dios keb'ok raj chakunel cha' kakiloq'nimaj uq'ij ri Dios .
44007051	Sin	» Ek'u ralaq lik na jinta k'o kata alaq . Ri k'u'x alaq y ri tanib'al alaq e pacha' ke ri winaq na jinta ri Dios kuk' , ma na ka'aj ta alaq kakoj alaq utzij . Ralaq alaq pacha' ri chu'qaw alaq ojertan , ma lik na ka'aj ta alaq kata alaq ri kub'i'ij ri Santowilaj Ruxlab'ixel ri Dios che alaq .
54001009	Sin	Qeta'am k'ut ri Tzij Pixab' na xya'i' taj re kuq'at tzij pakiwi ri jusuk' kib'inik kisilab'ik ; ma xya'ik re kuq'at tzij pakiwi ri e aj palajiy tzij y ri na e ta kojol tzij , ri na jinta xi'in ib' kuk' chwach ri Dios y ri e aj makib' , ri na keb'ok ta il che kakiloq'nimaj uq'ij ri Dios y ri kakik'aq b'i uq'ij ri Dios ; ri e kamisay kichu-kiqaw kuk' ri e kamisanel ,
46005009	Recommendation	Chupa ri jun nucarta nutaqom b'i , ximb'i'ij pan che alaq machb'ilaj alaq ri kaketz'ab'ej uwa kiq'ij kuk' jujun chik na kik'ulel taj .
48001015	Grace	Na ruk' ta k'u ri' , ri Dios xinucha' lo ri'in echiri' k'amaja' ne kinalaxik , xinusik'ij ruma ri unimal rutzil uk'u'x
45007015	Description	Na kan'an ta k'u ri' ri kuaj ri'in kan'ano ; ma e ri tzel kanwilo , e kan'an ri' . Lik na kanmaj ta k'u usuk' su'b'e kan'an wa' .
61003018	Faith	Ri 'ana alaq e k'iya alaq chupa ri unimal rutzil uk'u'x ri Dios y che ri reta'maxik uwach chi utz ri Qanimajawal y Qakolob'enel Jesucristo . Che k'u Rire taqal wi ri yakb'al q'ij na jinta utaqexik wo'ora y chiqawach apanoq . Amén .
46004010	Description	E ri'oj ruma qataqem ri Cristo kab'i'x chiqe sachinaq qana'oj ; no'j ralaq kach'ob' alaq raqan lik k'o na'oj alaq chikiwa ri jujun chik kikojom rub'i' ri Cristo . E ri'oj e pacha' lik na jinta qachuq'ab' , no'j ralaq lik k'o chuq'ab' alaq . E ralaq lik yakom q'ij alaq , no'j ri'oj lik k'aqom b'i qaq'ij .
60005009	Faith	Lik ch'ija alaq uchuq'ab' ritzel y lik chuq'ub'ej ib' alaq che ri kub'ulib'al k'u'x alaq ruk' ri Cristo . Yey mik'ow chik'u'x alaq na xew ta ralaq kik'owib'ej alaq k'axk'ob'ik , ma jenela' ri qa hermanos e k'o che ronoje ruwachulew kakik'owib'ej k'axk'ob'ik .
51003022	Recommendation	Ek'u rilal lal mokom , lik kojo la utzij ri patrón la che ronoje . Chakuna la ruk' xi'in ib' chwach ri Dios y ruk' ronoje k'u'x la , na xew ta echiri' katzutzu'x la ruma ri patrón pacha' ri kaki'an ri xa kakitzukuj ri yakb'al kiq'ij .
66017012	Description	» Ek'u ri lajuj ruk'a' xawilo , e ke'elawi lajuj chi taqanelab' k'amaja' kakijeq ri kitaqanik ; yey kaya' na pakiq'ab' ketaqan junam ruk' ri nimalaj itzel chikop , pero xa jun ora uwach ri kitaqanik .
46002012	Grace	Yey wo'ora , ri qana'oj ri'oj na junam ta ruk' ri kina'oj ri na keta'am ta uwach ri Dios . Ma ri'oj e qak'ulum ri Ruxlab'ixel ri Dios cha' kaqeta'maj ronoje ri chomilaj sipanik uya'om Rire chiqe .
59005001	Recommendation	Ek'u wo'ora , ralaq ri alaq b'eyomab' , tanape alaq : Choq' alaq y juyuy alaq ruma ri k'axk'ob'ik kape pawi' alaq .
66002010	Recommendation	Mixi'ij k'u iwib' che ronoje taq ri kiwik'owib'ej . Chitape' : Kak'am ipa , ma ritzel winaq keb'uya jujun chiwe pa cárcel y kixk'oji' pa k'axk'ob'ik lajuj q'ij . Chitikib'a' k'u ri kub'ulib'al ik'u'x , tob' kixkamisaxik ; ma Ri'in kanya jun corona chiwe , wa' e ri k'aslemal na jinta utaqexik .
54006011	Recommendation	No'j ri'at Timoteo , at jun raj chak ri Dios , chatanimaja k'u chwach ronoje taq ri na utz taj . E chatijoj awib' che u'anik ri jusuk' y ri utz chwach ri Dios , kub'ula ak'u'x ruk' , chak'utu ri rutzil k'u'xaj , k'ola unimal k'u'xaj awuk' y cha'ana ch'uti'n che awib' .
59005005	Sin	Ralaq ya'om ib' alaq chupa ronoje ruqusil ruwachulew y ya'om ib' alaq che u'anik taq ri rayib'al alaq . Ri 'anom alaq e pacha' ri ka'an che juna chikop lik katzuq chi utz re kati'o'jrisaxik ma ya kopon ri q'ij kakamisaxik .
66004004	Description	Yey wa tz'ulib'al sutum rij ruk' veinticuatro tz'ulib'al chik . Y xinwil veinticuatro nimaq winaq etz'ul pa ri veinticuatro tz'ulib'al , kikojom kiq'u' lik saq y k'o corona re oro che ri kijolom .
66018007	Description	Rire lik xu'an nim che rib' y lik xuya rib' che taq rurayib'al ; ek'u wo'ora lik chiya'a pa k'ax y pa oq'ej ; ma jewa' ri kub'i'ij pa ranima' : “ Ri'in in tz'ulik pacha' in juna reina , yey na in ta malka'n y na kantij tane k'ana oq'ej ” kacha' .
60003007	Recommendation	Ek'u rilal achi , jeqela la ruk' ri ixoqil la ruk' saqil na'oj . 'Ana la che janipa ri taqal che rire . K'una k'u chik'u'x la e rire lik na jinta ko ukowil yey junam uwach uk' la , ma junam kak'ul alaq ri unimal rutzil uk'u'x ri Dios che ri k'aslemal alaq . We ka'an k'u la wa' , echiri' ka'an la orar , na jinta kalatz'an re ri ch'a'tem la chwach ri Dios .
54002012	Recommendation	Ri'in na kanya ta luwar chike rixoqib' keb'u'an e aj k'utunel chikiwach rachijab' o ketaqan pakiwi' ; ma ri lik ub'e e xa kakito .
46001009	Faith	Ri Dios lik jusuk' , ma ronoje ri kub'i'tisij e ku'ano y e Rire sik'iyom e alaq cha' ku'an alaq xa jun ruk' Ruk'ajol , wa' e ri Qanimajawal Jesucristo .
48005013	Recommendation	Ma ralaq hermanos , xsik'ix alaq cha' na kak'oji' ta alaq chuxe' ri taqanik ke raj judi'ab' ; xew k'u matz'ila' ri b'inik silab'ik alaq ruk' taq ri rayib'al re ri ti'jil alaq . E nimaj ib' alaq chiwach alaq ruk' rutzil k'u'xaj .
59002012	Recommendation	Mik'ow k'u chik'u'x alaq , kopon na ri q'ij kaq'at tzij pawi' alaq e chirij Rutzij Upixab' ri Dios , ri kesaw qe'oj puq'ab' ri mak . Ruma k'u ri' , chajij ib' alaq che ronoje ri kab'i'ij alaq y ka'an alaq .
46012005	Faith	Lik k'i taq uwach ri chak ; pero xa Jun k'u ri rajaw , wa' e ri Qanimajawal Jesucristo .
45009005	Description	Rike e kalk'o'al kan ri qamam lik k'o kiwach ojertan . Yey chike k'u rike upeteb'em wi ri Cristo , Rucha'o'n lo ri Dios , ri xk'un che ruwachulew y xu'an tikawex . Yey Rire e Dios puwi ronoje taq ri k'olik . ¡ Na jinta utaqexik lik nim uq'ij ! ¡ Amén !
47001006	Description	Echiri' ri'oj kaqatij k'ax yey ri Dios kub'ochi'ij qak'u'x , wa' kuk'am lo b'ochib'al k'u'xaj y kolob'etajik re ri Dios che ralaq . Jek'ula' ri k'ax qatijom y ri b'ochib'al k'u'xaj qak'ulum ri'oj , lik k'o kutiqoj che alaq cha' jela' kach'ij alaq uchuq'ab' ri k'axk'ob'ik pacha' ri qik'owib'em ri'oj .
47001021	Faith	Yey e ri Dios ri kujikib'a' qak'u'x chi utz ruk' ri Cristo junam uk' alaq y xojucha'o cha' koju'an re Rire .
44010015	Recommendation	Xch'aw tanchi k'u ri jun qulaj , jewa' xub'i'ij che : — Ri ujosq'im chi ri Dios , ri'at mab'i'ij ch'ul che — xcha che ri Pedro .
66018009	Sin	Taq ri taqanelab' che ruwachulew emakuninaq ruk' rixoq , yey junam ruk' rire kiya'om kib' che ruqusil ruwachulew y jek'ula' kitz'ilo'm ri kib'inik ruk' . Ek'u rike keb'oq'ik y ketunan puwi rixoq echiri' kakil rusib'ol rire kak'atik .
43014023	Faith	Ri Jesús xuk'ul uwach : — China ri k'ax kinuna' ri'in , e ku'an janipa ri kamb'i'ij che . Ek'u ri Nuqaw k'ax kuna' rire , yey ri Nuqaw y ri'in kojo'ljeqela ruk' .
62004010	Grace	Ri saqil rutzil k'u'xaj kaq'alajinik na ruma ta e ri'oj ri k'ax xojna'w re ri Dios , ma e Rire ri k'ax xna'w qe ri'oj nab'e y xutaq lo Ruk'ajol cha' kolu'ya'a rib' paqak'axel re tojb'al ri qamak .
62001007	Faith	No'j we kojb'in chupa ri Q'ijsaq jela' pacha' ri Dios k'o pa ri Q'ijsaq , ri' xa jun qa'anom chiqawach . Yey ronoje ri qamak kach'ajtaj k'u ri' ruma rukik'el ri Qanimajawal Jesucristo , Ruk'ajol ri Dios .
48004007	Grace	E uwari'che na lal ta chi pacha' jun aj chak k'o puq'ab' juna patrón , ma wo'ora lal ralk'o'al ri Dios . Y ruma lal ralk'o'al , Rire kuya na che'la janipa ri ub'i'tisim chike ri ralk'o'al .
58001008	Faith	No'j k'u chwi Ruk'ajol jewa' kub'i'ij : Rilal , Lal Dios yey ri taqanik la na jinta utaqexik y ri q'atb'al tzij e la , lik jusuk' .
43010033	Sin	Raj judi'ab' xkik'ul uwach : — Na kaqa'an ta la pa'b'aj ruma ri utz 'anom la ; e ruma makuninaq la chirij ri Dios ruk' ri ch'a'tem la . Ma rilal xa lal jun achi y ka'an Dios che ib' la — xecha' .
66014011	Description	Rusib'ol wa k'axk'ob'ik kab'uqlanik kel chikaj y na jinta chi k'isb'al re . Ek'u ri kakiloq'nimaj uq'ij ri nimalaj itzel chikop ruk' ri jun uk'axwach u'anom yey kakik'ul ri retalil rub'i' , chike k'u rike na jinta k'ana uxlanem chipaq'ij chichaq'ab' » kacha' .
47004001	Faith	Ruma k'u wa' na kapax ta qak'u'x che u'anik wa chak , ma wa' ya'tal chiqe ruma ri rutzil uk'u'x ri Dios .
58013006	Faith	E uwari'che lik kaqajikib'a' uwach ri tz'ib'ital kan pa Ruch'a'tem ri Dios : Ri Nuqaw Dios , e Rire ri kato'w we'in ; na kanxi'ij tane k'ana wib' che ri na utz taj ku'an juna tikawex chwe kojcha' .
45014003	Recommendation	Ek'u ri' ri jun kutij ronoje , na utz taj we kuk'aq b'i uq'ij ri jun xa q'alaj ri kutijo . Yey ek'u ri jun xa q'alaj ri kutijo , na utz taj we kuq'at tzij puwi ri jun kutij ronoje . Ma e ri Dios k'uluyum ke wa' wa tikawex .
45015005	Grace	Ek'u ri Dios , ri aj ya'l unimal k'u'xaj y ri kunimarisaj qak'u'x , chu'ana che alaq xa jun k'u'x alaq jela' pacha' ri xuk'ut kan ri Qanimajawal Jesucristo .
58007027	Description	Na kajawax ta k'u che Rire ku'an pacha' ri xki'an ri jujun chik kajawal raj chakunel pa Rocho Dios . Ma rike ri jujun q'ij , nab'e na kakiya puwi raltar ri awaj ekamisam ruma ri kimak rike , y k'a tek'uchiri' , kakiya ri awaj ekamisam ruma ri kimak ri tinamit . No'j ri Jesús xa julaj xuya rib' pa k'axk'ob'ik kuma konoje ri winaq .
62003017	Sin	Yey we k'o junoq lik k'o ub'itaq re y karilo k'o kajawax che ri ratz-uchaq' , pero na kajuch' ka'n ta pa ranima' , ¿ k'o neb'a rutzil uk'u'x ri Dios ri' pa ranima' ? Na jintaj .
47005008	Faith	Lik kub'ul k'u qak'u'x ruk' Rire . Yey e ne lik kaqaj chik kaqaya kan wa qacuerpo cha' jela' koje'jeqela chila' ruk' ri Qanimajawal .
60002011	Recommendation	Hermanos ri lik k'ax kanna' alaq , k'una chik'u'x alaq , ralaq na alaq ta re ruwachulew , ma alaq xa ik'owel . E uwari'che kampixab'aj alaq , maya ib' alaq che taq ri rayib'al re ri ti'jil alaq ma wa' kach'o'jin pa anima' alaq cha' kuyoj ri k'aslemal alaq .
60002017	Recommendation	'Ana alaq chike konoje ri tikawex janipa ri taqal chike ; mak'aq b'i alaq uq'ij junoq . K'ax chena'a alaq ri hermanos . K'ola xi'in ib' pa anima' alaq chwach ri Dios . Loq'nimaj alaq ri rey .
44007025	Description	E xuch'ob' rire , taq ri ratz-uchaq' kakimaj usuk' e ruma rire keb'eresaj b'i ri Dios pakiq'ab' raj Egipto ; no'j rike na je ta la' ri xkimaj usuk' .
50003002	Violence	Kamb'i'ij k'u ri' : Lik chajij ib' alaq chikiwach ri winaq itzel kik'u'x , ri lik na e ta saqil aj chakib' , ri xa pa ke rike kakib'i'ij chirajawaxik chike konoje rachijab' kaq'at ri kulewal cha' kakoj ri retalil re circuncisión chike . Ma chikiwach rike , xew ri kikojom wa' taqal chike e utinamit ri Dios .
56001016	Sin	Tob' kub'i'ij reta'am uwach ri Dios ; pero ruk' ri ku'ano , kaq'alajinik na reta'am ta uwach . Ma xaqi itzel uk'u'x , aj palajiy tzij y na jinta k'ana utz ku'an chwach ri Dios .
45010002	Faith	Ri'in kamb'i'ij ri wilom chike : Rike lik kakitij uq'ij kek'oji' chi utz chwach ri Dios , pero wa' na kaki'an ta ruk' saqil na'oj .
47001004	Grace	Rire e kab'ochi'in qak'u'x chwach ronoje k'axk'ob'ik , cha' jela' ri'oj utz kaqab'ochi'ij kik'u'x ri e k'o chupa ronoje k'axk'ob'ik . Kaqaya k'u ri b'ochib'al k'u'xaj jela' pacha' ri uya'om ri Dios chiqe ri'oj .
55002015	Recommendation	Ri'at lik chachuq'ub'ej awib' cha' lik jusuk' rab'inik asilab'ik chwach ri Dios y jela' at jun aj chak na jinta k'o katk'ix che , e xaqi katzijoj chi jusuk' ri Tzij re ri Q'ijsaq .
53002004	Description	Ek'u wa' wa'chi kayaktaj chirij ri Dios y chirij ronoje taq ri kaloq'nimax uq'ij kuma ri winaq , wa' e taq ri ki'anom tiox che . Rire ke'tz'ula ne chupa ri Rocho Dios , ku'an che rib' pacha' e Dios y kuk'amb'ej ne uwach ri Dios .
49006004	Recommendation	Ek'u ralaq ri k'o alk'o'al alaq , mapetisaj alaq koyowal ri alk'o'al alaq ; ri 'ana alaq e chek'iyisaj alaq ruk' saqil q'ilonik y chepixab'aj alaq cha' keb'in chupa ri Q'ijsaq re ri Qanimajawal .
45008037	Grace	Na ruk' ta k'u ri' , lik kaqach'ij uchuq'ab' ronoje ruma ri Jun lik k'ax xojuna'o .
44026014	Violence	Xojtzaq k'u qonoje ri'oj pulew , yey xinta jun qulaj kach'a't wuk' pa ri ch'a'tem hebreo , jewa' kub'i'ij chwe : “ Saulo , Saulo , ¿ su'chak katch'o'jin chwij ? Atukel ka'an k'ax che awib' jela' pacha' ku'an ri b'oyex echiri' kuya aqan che ri puya kach'ik lo che ” xcha' .
66002009	Sin	Ri'in lik weta'am ronoje ri ki'ano , ri k'axk'ob'ik ix k'o wi y ri nib'a'il kiwik'owib'ej , tob' paqatzij wi ri'ix lik k'o ib'eyomal chwach ri Dios . Lik weta'am ronoje ri tzel itzijob'exik kaki'an jujun e aj judi'ab' , ri kakib'i'ij e utinamit ri Dios tob' na e ta kuk'il , ma e kuk'il ri e k'o puq'ab' ri Satanás .
46013006	Faith	We junoq k'o ri rutzil uk'u'x ri Dios pa ranima' , ri' kub'isoj ri na jusuk' taj ka'anik yey lik kaki'kot che ri jusuk' ka'anik .
59001021	Recommendation	Ruma k'u la' , ya'a kan alaq ronoje ri na chom ta uwach y ronoje ruk'iyal mak . E lik k'ulu alaq ruk' uch'uti'nal k'u'x alaq Ruch'a'tem ri Dios tikil chi chupa ri anima' alaq , ma wa' kukolob'ej alaq .
46003006	Grace	E ri'in xintzijoj ri Utzilaj Tzij che alaq pacha' ku'an juna awanel ; y ri Apolos xuto' alaq cha' katiki' alaq chi utz chwach ri Dios pacha' ku'an juna aj tiko'n echiri' ku'an ja'anik . Pero ri k'iyib'al alaq , e ri Dios xya'wik .
66014008	Sin	Tek'uchiri' , xk'un ruka'm ángel jewa' kub'i'ij : « ¡ E la' xtzaqik ! E la' xtzaq ri nimalaj tinamit Babilonia , ri xeb'uq'ab'arisaj konoje taq ri tinamit y xeb'umin pa mak cha' ruk' ri kirayib'al kaketz'ab'ej kiq'ij kuk' jujun chik na kik'ulel taj » kacha' .
43015014	Recommendation	» Ri'ix ix wamigos we e la' e ki'an janipa ri kixintaq che u'anik .
62005021	Recommendation	Alaq walk'o'al chupa rub'i' ri Dios , maloq'nimaj alaq taq ri tiox . Amén .
55003006	Sin	Kuk'il rike e k'o ri keb'ok pa taq ja y kekisok rixoqib' lik k'o kimak ruma e kitaqem taq ri kirayib'al .
49004015	Faith	Pero ri chirajawaxik wi chiqe e kojtiki' chi utz chupa ri Q'ijsaq y kaqatzijoj k'u wa' ruk' rutzil qak'u'x . Jek'ula' kojk'iy pa saqil wi cha' ruk' ronoje ri kaqa'ano koju'ana pacha' ri Jun Aj K'amal Qawach , wa' e ri Cristo .
49004003	Faith	Ri Ruxlab'ixel ri Dios xu'an xa jun che alaq y xukoj utzil chomal chiwach alaq ; maya k'u alaq luwar kajach pa alaq .
44009005	Description	Ri Saulo xutz'onoj che : — ¿ Lal china rilal , Wajawal ? — xcha' . Jek'uwa' xk'ul uwach che : — Ri'in in Jesús , ri Jun katch'o'jin chirij . Yey ri'at , atukel nenare' lik ka'an k'ax che awib' , jela' pacha' juna b'oyex echiri' kuya aqan che ri puya kach'ik lo che — xuchixik .
60003015	Recommendation	Ri 'ana alaq e loq'oj alaq uq'ij ri Cristo chupa ri anima' alaq , ma Rire e Qajawal . Xaqi yijb'a' ib' alaq che uk'ulik uwach taq ri tz'onob'al ka'an che alaq puwi ri kub'ul pan k'u'x alaq che ; yey 'ana alaq wa' ruk' uch'uti'nal k'u'x alaq y xi'in ib' alaq chwach ri Dios .
44007033	Recommendation	» Ek'u ri Dios xub'i'ij che : “ Chajolo raxajab' che rawaqan ma wa luwar pa at k'o wi lik santo .
62002024	Faith	Ek'u ri xex chi tom wi lo alaq puwi ri Cristo , e tikila ri' chupa ri anima' alaq . Yey we e u'anom ri' , k'o chi alaq puq'ab' ri Qaqaw Dios y puq'ab' Ruk'ajol .
43008051	Faith	Paqatzij wi kamb'i'ij che alaq : China ri kakojow re ri kanq'alajisaj ri'in , na kakam taj ma k'o uk'aslemal na jinta utaqexik — xcha' .
66020011	Description	Tek'uchiri' , xinwil jun nimalaj tz'ulib'al lik saq y xinwil ri Jun tz'ul chupa . Yey ek'u la' chwach Rire , e ruwachulew y ruwa kaj xemalka'nik y na xilitaj ta chi kiwach .
46006013	Recommendation	E k'o jujun chik kakib'i'ij : « Ri kaqatijo e uwach re ri qapa yey ri qapa e uwach kuk'ul ri kaqatijo » kecha' . No'j k'o jun q'ij echiri' ukab'ichal wa' kasach uwach ruma ri Dios . Ek'u ri qacuerpo na re ta kaqetz'ab'ej uwa uq'ij ruk' ch'ulilaj mak , ma ri qacuerpo e re ri Qanimajawal y puq'ab' ri Qanimajawal k'o wi .
45006011	Faith	Jek'uri'la' k'ola chik'u'x ralaq e pacha' alaq kaminaq chi chwach ri mak yey alaq k'aslik re kaloq'nimaj alaq ri Dios , ma alaq re ri Cristo Jesús , ri Qanimajawal .
47002014	Faith	¡ Xa maltiox k'u che ri Dios ! Ma kojel pan chi utz chwa ronoje ruma ri Cristo , yey ya'tal chiqe kaqaq'alajisaj ruk'u'x Rire . Ma quma ri'oj ke'ek utzijoxik ri Cristo che ronoje luwar , e pacha' kunab'al ki' ruxlab' kamuyuyik .
62001005	Grace	Ek'u wa tzij qatom che ri Qanimajawal Jesucristo e kaqaq'alajisaj che alaq : Ri Dios e Q'ijsaq yey ruk' Rire na jinta k'ana q'equ'malil .
43006037	Grace	Ma konoje ri keya'i' chwe ruma ri Nuqaw , kek'un wuk' ri'in ; yey china k'u ri' ri kape wuk' ri'in , na kanmach'aj tub'i .
58013001	Recommendation	Moq'otaj alaq ri k'ax kana' ib' alaq chiwach alaq , ma ralaq chaq' ib' alaq chupa rub'i' ri Cristo .
58007025	Grace	Ruma k'u wa' na jinta utaqexik ri kolob'etajik kuya ri Jesús chike ri keqib' ruk' ri Dios ruma Rire . Yey ruma na jinta utaqexik ruk'aslemal , k'o puq'ab' xaqi kach'aw lo pakiwi' chwach ri Dios .
43019015	Violence	No'j raj judi'ab' ko kesik'in che ub'i'xik : — ¡ Kamisax chwa cruz ! ¡ Kamisax chwa cruz ! — kecha' . Ri Pilato xub'i'ij chike : — ¿ Kankamisaj kami ri' chwa cruz ri rey e alaq ? — xcha' . Pero ri nimaq e aj chakunel re ri Rocho Dios xkik'ul uwach : — Ri'oj na jinta juna chik qarey , xew e qarey ri nimalaj taqanel re Roma — xecha' .
45011005	Grace	Jek'ula' wo'ora k'a e k'o chi kan jumutz chike raj Israel echa'tal kan ruma ri unimal rutzil uk'u'x ri Dios .
66017002	Sin	Ruk' wa' wi'xoq emakuninaq taq wi ri taqanelab' che ruwachulew y konoje ri winaq ejeqel che ruwachulew , ma eq'ab'arinaq ruma ri vino xuya rixoq chike » xcha' .
45012010	Recommendation	Chijujunal alaq lik k'ax na'a ib' alaq pa saqil wi , ma chaq' ib' alaq chwach ri Qaqaw . Matzukuj ri yakb'al q'ij ralaq ; e yaka alaq kiq'ij ri jujun chik .
45008014	Faith	Ma konoje ri kak'am kiwach ruma ri Ruxlab'ixel ri Dios , ri' e ralk'o'al ri Dios .
66012003	Description	Xwinaqir k'u jun chik k'utub'al che ruwa kaj : Wa' e jun nimalaj dragón kaq rij , k'o wuqub' ujolom y lajuj ruk'a' . Chujujunal rujolom kojom jun diadema che .
45008017	Faith	Yey ruma k'u oj ralk'o'al ri Dios , kaqak'ul ri b'i'tisinik u'anom ri Dios chike ri ralk'o'al , yey kaqak'ul k'u wa' junam ruk' ri Cristo . Pero lik chirajawaxik wi kaqatij na k'ax wo'ora pacha' ri xik'ow wi Rire , cha' jela' chiqawach apanoq , oj jun pa ri yakb'al uq'ij Rire .
54005017	Recommendation	Chike konoje ri e aj wach re riglesia , ri kik'amom uwach chi utz rutinamit ri Dios , chirajawaxik ka'an kuk' janipa ri taqal chike ruma ri chak kaki'ano ; y e ne más chirajawaxik ka'an wa' kuk' ri ya'tal pakiq'ab' ketzijonik y kek'utunik .
46008007	Sin	Na konoje ta k'ut kakimaj usuk' puwi wa jun Dios k'aslik ; ma e k'o hermanos ojertan xekitaqej taq tiox , yey k'a k'o pa kijolom wa' e k'aslik . Ek'u wo'ora we rike kakitij ri ik'owisam chwach juna tiox , e kakina' rike mak ri kaki'ano . E kakich'ob' wa' ruma na jinta ukowil ri kina'oj .
43015002	Grace	We k'o k'u juna uq'ab' ri uva na kuya ta uwach , Rire kuq'at b'i . No'j k'u ri kuya uwach , xa e kujal uwi' re ku'an chom che cha' jela' kuya más uwach .
60005003	Recommendation	Ma'an ne alaq ri xew kataqan alaq pakiwi' ; ri 'ana alaq e k'utu alaq ri chomilaj b'inik silab'ik alaq chikiwach rike .
52004013	Recommendation	Hermanos , e kaqaj ri'oj lik kamaj alaq usuk' chi utz pakiwi ri qa hermanos ekaminaq chik , cha' na kab'ison ta alaq jela' pacha' kaki'an ri tikawex na kub'ul ta pan kik'u'x che rilik tanchi kiwach ri ekaminaq chik .
58011029	Description	Ri tinamit Israel , ruma ri kub'ulib'al kik'u'x ruk' ri Dios , xeb'ik'ow chupa ri mar Rojo echiri' wa' xjaqataj upa y e la' pa chaqi'j ulew xeb'ik'owik . No'j echiri' raj Egipto xkijeq keb'ik'ow chupa ri mar , ri ya' xuk'ul tanchi rib' y jela' xejiq' kan chupa .
44007020	Description	» Chupa taq k'u ri' la' la q'ij xalax ri Moisés y e jun chomilaj ak'a chwach ri Dios . Ek'u rire oxib' ik' xchajix xa xe'laq'ay pa rocho ruqaw .
58005002	Grace	Ek'u rire , utz kuk'ut ri k'axna'b'al uk'u'x chike ri ketzaq pa mak tob' na u'anikil taj kemakunik , ma rire na kuch'ij tane u'anik janipa ri kub'i'ij Rutzij ri Dios .
45013012	Recommendation	E wa oj k'o wi e pacha' xulan chi raq'ab' y xa naqaj chik kasaqir wi . Ruma k'u la' maqa'an qe'oj janipa ri ka'an xa xe'laq'ay pa q'equ'm ; e qa'ana janipa ri taqalik ka'an pa ri Q'ijsaq . E lik qa'ana qe che taq ri to'b'al uya'om ri Dios cha' kaqach'ij uchuq'ab' taq ri na utz taj .
49006009	Recommendation	Ek'u ralaq ri alaq patrón , 'ana alaq ri utz chike taq ri mokom alaq ma e karaj ri' ri Dios che alaq . Maxib'ij ne alaq kipa ruk' k'ax . K'una chik'u'x alaq , e ralaq alaq jela' pacha' rike , ma junam kuk' rike k'o alaq puq'ab' ri Qanimajawal k'o chila' chikaj . Yey chwach Rire xa jun qawach qonoje .
45012015	Recommendation	Ki'kota alaq kuk' ri e k'o pa ki'kotemal ; choq'a alaq kuk' ri keb'oq'ik .
45002005	Sin	No'j ri'at lik awib'och'im awib' yey na kach'aw tane ak'u'x che katzelej atzij . Ruma k'u wa' e kat-tajin che upetisaxik ri royowal ri Dios pawi' chupa ri q'ij echiri' Rire kuk'ut ri royowal y kuq'alajisaj k'u ri jusuk' q'atb'al tzij ku'ano .
44014019	Violence	Chupa k'u la' la' joq'otaj xek'un lo jujun aj judi'ab' e aj pa ri tinamit Antioquía y ri tinamit Iconio . Rike xkikoj pa kijolom ruk'iyal winaq kaki'an ri Pablo pa'b'aj . Y ek'u xki'ano . Tek'uchiri' , xkichararej b'i ri Pablo tza'm tinamit . E chikiwach rike , kaminaq chik .
43013021	Description	Echiri' xuk'is ub'i'xikil wa' , ri Jesús xok b'is chuk'u'x y jewa' xub'i'ij : — Paqatzij wi kamb'i'ij chiwe : Jun chiwe ri'ix kinuk'ayij — xcha' .
48003022	Faith	Ma chupa ri Tzij Pixab' tz'ib'ital kanoq , kaq'alajinik qonoje ri oj tikawex oj k'o puq'ab' ri mak ; e uwari'che lik kajawax ri b'i'tisinik u'anom lo ri Dios chike ri kakub'i' kik'u'x ruk' ri Qanimajawal Jesucristo .
66011007	Violence	Echiri' kik'isom chi utzijoxik Rutzij ri Dios , ri jun nimalaj itzel chikop , ri kel lo chupa ri siwan na jinta utaqexik ruchoyil upa , kach'o'jin k'u kuk' , kuch'ij kichuq'ab' y keb'ukamisaj .
58003014	Faith	Ma ri'oj 'anom xa jun chiqe ruk' ri Cristo we e la' e tikil chi utz ri kub'ulib'al qak'u'x ruk' Rire ; ek'u pacha' xqajeqeb'ej loq echiri' xqakoj rub'i' , jek'ula' chirajawaxik kaqak'isb'ej wi .
45008010	Faith	No'j we k'o ri Cristo pa anima' alaq , ri' k'o chomilaj k'aslemal alaq ruma ri u'anom alaq jusuk' chwach ri Dios , tob' ri cuerpo alaq kakam na ruma ri mak .
44007052	Sin	¿ China junoq chike ri q'alajisanelab' na xternab'ex ta ruk' k'ax kuma ri chu'qaw alaq ojertan ? Ma rike e xekamisan ke ri xetzijon lo puwi ruk'utunik ri Jun lik jusuk' . Yey echiri' xk'un Rire , ralaq xk'ayij alaq y xkamisaj alaq .
48005021	Sin	tzel kakil jun chik ruma kakirayij ri k'o ruk' , e kamisanel , e q'ab'a'relab' , kakimol kib' re kaki'an ch'ulilaj mak y kaki'an jujun chik mak pacha' taq wa' . Kamb'i'ij k'u jumul chik che alaq : Konoje wa' na jinta ke kuk' ri ya'tal chike keb'ok pa rutaqanik ri Dios .
43012036	Faith	Kojo alaq ri Q'ijsaq xaloq' k'a k'o uk' alaq , cha' jela' ku'an alaq re ri Q'ijsaq — xcha' . Echiri' xuk'is ub'i'xik wa' ri Jesús , xel b'i chikixo'l y xe'ek pa jun luwar pa na kariqitaj ta wi kuma rike .
58003002	Faith	Ma ri Jesús lik jusuk' ri xu'an chwach ri Dios , ri xtaqaw lo re che wa chak , jela' pacha' ri Moisés lik jusuk' xuk'am kiwach rutinamit ri Dios .
56003006	Grace	Ruma ri Qakolob'enel Jesucristo , ri Dios xuya ri Ruxlab'ixel chiqe yey ¡ lik nim ruto'b'al Rire quk' !
44004036	Description	K'o k'u jun achi José rub'i' , yey ri e taqo'n kakib'i'ij Bernabé che . ( Wa' wa b'i'aj ke'elawi “ b'ochi'inel ” . ) Rire aj Chipre y e kuk'il ri ralk'o'al kan ri Leví .
48006009	Recommendation	Mojkos che u'anik ri utz y maqoq'otaj ne u'anik wa' , ma kopon na ruq'ijol ke'qila uwach rujiq'ob'alil ri qa'anom .
48002019	Faith	Ri'in xinya wib' che u'anik ronoje ri taqanik ke raj judi'ab' cha' jela' kan'an jusuk' che wib' , pero xinmaj usuk' na ruma ta wa' ku'an jusuk' junoq chwach ri Dios ; ek'u wo'ora nuya'om wib' che uloq'nimaxik ri Dios ruk' ronoje ri nuk'aslem .
66011001	Recommendation	Ek'uchiri' , xya' jun tani panuq'ab' jela' pacha' juna vara re pajb'al y jek'uwa' xb'i'x chwe : « Chatyaktajoq , chapaja ri Rocho Dios , chapaja raltar y cheb'awajilaj janipa ri kakiloq'nimaj uq'ij ri Dios chiri' .
66014004	Description	E taq achijab' wa' na xkimin ta kib' kuk' ixoqib' . Rike e keterej chirij ri Q'apoj B'exex tob' pachawi ke'ek wi . Wa' e ri xekolob'etaj chikixo'l ri winaq che ruwachulew re keb'u'an pacha' ri nab'e qasa'n chwach ri Dios y chwach ri Q'apoj B'exex .
66009007	Description	Taq ri sak' jela' ketzu'nik pacha' ri kawayu' ewiqtalik echiri' keb'ek pa ch'a'oj . Che ri kijolom kikojom pacha' coronas re oro ; taq ri kipalaj jela' katzu'nik pacha' kipalaj winaq .
60002016	Recommendation	Paq'ab' alaq k'o wi sa' ri ka'an alaq ; yey wa' na e ta re ka'an alaq ri na utz taj , ma e re ku'ana alaq aj chakib' re ri Dios y jek'ula' e ka'an alaq ri karaj Rire .
54004010	Faith	Ruma k'u wa' kojchakunik y kaqatij taq k'axk'ob'ik , ma kub'ul pan qak'u'x ruk' ri Dios k'aslik , ri kakolob'en ke taq ri tikawex che ruwachulew ; y paqatzij wi , e keb'ukolob'ej konoje ri kakub'i' kik'u'x ruk' ri Cristo .
58010029	Sin	Jek'ula' , we k'o junoq kuk'aq b'i uq'ij Ruk'ajol ri Dios , ku'an pacha' na jinta uchak che rukik'el ri Qanimajawal Jesucristo y tzel kach'a't ne chirij ri Ruxlab'ixel ri Dios ¿ na kuk'ul ta neb'a unimal k'axk'ob'ik ruma ku'an wa' ? Ma rukik'el ri Qanimajawal e kujikib'a' ri tzij u'anom ri Dios quk' y ku'an jusuk' chiqe ; yey ri Ruxlab'ixel ri Dios e kaya'w ri unimal rutzil uk'u'x ri Dios chiqe .
43020021	Grace	Ek'u ri Jesús xub'i'ij tanchi chike : — K'ola utzil chomal iwuk' . Jela' pacha' ri Nuqaw xinutaq lo ri'in , jek'uri'la' ri'in kixintaq b'i ri'ix — xcha' .
65001016	Sin	Wa' wa'chijab' e k'o chixo'l alaq lik kewunwutik y keyajan che ronoje . Xew kakaj kaki'an taq ri kirayib'al y xew kakiyak kiq'ij taq ri winaq cha' jela' k'o kakesaj chike .
66006015	Description	Ek'u taq raj taqanel che ruwachulew , ri lik k'o kiwach , ri b'eyomab' , ri e taqanelab' pakiwi soldados , ri lik k'o kichuq'ab' , ri eloq'otal ruma kajaw yey ri na e jinta puq'ab' juna kajaw , konoje k'ut xe'kewaj kib' pa nimaq taq jul y chuxe' nimaq taq ab'aj k'o che ruwa taq juyub' ,
66021008	Sin	No'j ri e turun , y taq ri xkijolij ri kub'ulib'al kik'u'x wuk' , ri kaki'an ri lik k'ixb'al uwach y ri e kamisanel , ri kaketz'ab'ej uwa kiq'ij kuk' jujun chik na kik'ulel taj y ri e aj itz , ri e aj tioxab' y konoje ri kaki'an raq'ub'al , konoje k'u rike keya' pa ri jun luwar kayenen che aq' y kajinow ruk' azufre . Ek'u uka'm kamik wa' » xcha' .
44022016	Recommendation	Ek'u wo'ora , ¿ sa' chi ri kawoy'ej ? Chatyaktajoq y chak'ulu ri bautismo cha' katch'ajtaj che ramak ; yey cha'ana k'u wa' chupa rub'i' ri Qanimajawal ” xcha chwe .
66009008	Description	Yey ri kiwi' e pacha' kiwi' ixoqib' , y ri ke' e pacha' ri ke' taq ri koj .
55002024	Recommendation	Ma e juna aj chak re ri Qanimajawal Jesucristo chirajawaxik che na aj ta ch'a'oj , xaqi utz uk'u'x kuk' konoje , lik kak'utun chi utz y lik nim uk'u'x kuk' konoje .
51002005	Faith	Ma tob' ri'in na in jinta uk' alaq chiwachil , pero pa wanima' e kanna' ri'in pacha' in k'o uk' alaq . Lik kinki'kotik ma kanwilo junam kachakun alaq yey lik tikil alaq chi utz che ri kub'ulib'al k'u'x alaq ruk' ri Cristo .
60003012	Sin	Ma ri Qanimajawal k'o ruwach pakiwi ri jusuk' kib'inik kisilab'ik re keb'uchajij , yey lik kuya uxikin chike echiri' kech'a't ruk' pa oración . No'j na chom ta keril janipa ri kaki'an ri na utz taj kacha' .
53002013	Faith	Ek'u ri'oj , hermanos , chirajawaxik xaqi kojtioxin chwach ri Dios uma ralaq ri lik k'ax kana' alaq ruma ri Qanimajawal , ma ri Dios ucha'om chi lo alaq chwi rujeqeb'al ruwachulew cha' kak'ul alaq ri kolob'etajik . Yey wa' e ruma xkoj alaq ri Q'ijsaq y ruma ri ku'an ri Ruxlab'ixel ri Dios , ri ku'an chom che ri b'inik silab'ik alaq .
66022011	Recommendation	China k'u ri ku'an ri na jusuk' taj , we na karaj taj karoq'otaj u'anik , ruk' k'u rire k'o wi . China ri uch'ulam rub'inik , we na karaj taj karoq'otaj wa' , ruk' k'u rire k'o wi . Yey ek'u ri ku'an ri lik jusuk' , e chutaqej u'anik ri lik jusuk' y china ri uya'om rib' che jun santowilaj b'inik , e chuchuq'ub'ej rib' che wa' » xcha ri ángel .
44002038	Faith	Y ri Pedro xub'i'ij chike : — Tzelej tzij alaq chwach ri Dios y chijujunal alaq k'ulu alaq pa rub'i' ri Qanimajawal Jesucristo ri bautismo re kuyb'al mak alaq y jela' kak'ul na k'u alaq ri Santowilaj Uxlab'ixel , wa' e sipanik re ri Dios che alaq .
52005015	Recommendation	We k'o junoq u'anom ri na utz taj che alaq , ma'an alaq uk'axel che . E tijoj ib' alaq che u'anik ri utz chiwach alaq y chikiwach konoje .
45001027	Sin	Jek'ula' rachijab' xkijalk'atij rusuk' ri kirayib'al kuk' ri kixoqilal ; xkitzaq k'u kib' che u'anik ri lik k'ixb'al uwach , ma xkijeq kakirayij kib' chikiwach , achijab' kuk' achijab' . Ruma k'u ri' e xkipetisaj lo ri royowal ri Dios pakiwi' y kik'ulum k'u ri tojb'al re ri ch'ulilaj mak ki'anom .
50002018	Recommendation	Y jek'ula' kuaj kaki'kot onoje ralaq wuk' .
44003019	Recommendation	» E uwari'che tzelej tzij alaq chwach ri Dios y ya'a k'u ib' alaq puq'ab' cha' kakuytaj ri mak alaq y cha' ri Qajawal Dios kuya uxlanem y utzil chomal chupa ri anima' alaq .
66021025	Description	Taq ri okib'al re wa tinamit na katz'api' ta chi k'enoq , ma chiri' na jinta chi aq'ab' .
43006054	Faith	China k'u ri kutij ri nuti'jil y ri nukik'el , ri' k'o uk'aslemal na jinta utaqexik , yey ri'in kank'astajisaj lo chupa ri k'isb'al q'ij .
43019011	Sin	Ri Jesús xuk'ul uwach : — Paqatzij wi kamb'i'ij che'la , na jinta k'ana paq'ab' la kataqan la panuwi' we tamaji e ri Dios chila' chikaj xya'w che'la . E uwari'che , china ri xinq'atisan paq'ab' la , e más k'o umak ri' , chiwach rilal — xcha' .
59002017	Faith	Jek'uri'la' ri kub'ulib'al k'u'xaj , we na jinta k'utub'al re , na jinta kutiqoj .
45008003	Sin	Yey rutaqanik ri Tzij Pixab' na jinta uchuq'ab' re kojresaj lo puq'ab' ri mak , ma ri'oj oj tikawex na jinta qakowil chwa ri mak . Ek'u ri na xuch'ij ta u'anik ri Tzij Pixab' , ri Dios xu'ano echiri' xutaq lo Ruk'ajol che ruwachulew tojb'al re ri qamak , y xu'an tikawex che jela' pacha' ri'oj , no'j Rire na xmakun taj . Jek'ula' , ruma rukamik jun tikawex , wa' e ri Jesús , ri Dios xuq'at tzij puwi ri qamak .
60003014	Recommendation	Pero we katij alaq k'ax ruma ka'an alaq ri lik jusuk' , ri' lik nim q'ij alaxik alaq . E uwari'che , maxi'ij ib' alaq che ri xib'ib'al pa alaq ka'anik yey masach k'u'x alaq che wa' .
51003021	Recommendation	Yey ralaq ri k'o alk'o'al alaq , mapetisaj alaq koyowal ri alk'o'al alaq , cha' jela' na kapax ta kik'u'x .
66018002	Sin	Lik ko xsik'in che ub'i'xikil : « ¡ E la' xtzaqik ! ¡ Xtzaq na ri nimalaj tinamit Babilonia ! Y wo'ora u'anom kiluwar itzelilaj uxlab'ixel , kijul ch'ulilaj uxlab'ixel y kisok ch'ulilaj tz'ikin qi'tzel ketzu'nik .
62002022	Sin	¿ China taq ri lik e aj raq'ul ? E taq ri kakib'i'ij : « Ri Jesús na e ta Rucha'o'n lo ri Dios . » Ek'u taq ri kakib'i'ij wa' , na xew ta eyaktajinaq chirij Ruk'ajol ri Dios , ma jenela' eyaktajinaq chirij ri Qaqaw Dios .
46011027	Sin	E uwari'che china ri kutij wa pam y kuqum wa vino re ri Qanimajawal yey na ruk' ta xi'in ib' kutijo , ri' k'o ri q'atb'al tzij re ri Dios puwi' ma e kamakun chirij ri Qanimajawal echiri' kuk'aq b'i uq'ij rucuerpo y rukik'el .
59002020	Faith	Masach na'oj la puwi' ; cheta'maj la na jinta uchak ri kub'ulib'al k'u'xaj we na jinta k'utub'al re wa' .
43018003	Description	Ek'u ri Judas xoponik , eb'uk'amom b'i uk'iyal soldados y taq ri chajinel re ri Rocho Dios . Rike kuk'a'am taq chapab'al , yey e k'o ri kawolol ri ki aq' y e k'o ri xa kitzuk'em ki aq' . Wa' etaqom b'i kuma ri nimaq e aj chakunel pa Rocho Dios y ri fariseos .
53003003	Grace	Na ruk' ta k'u ri' , ri Qanimajawal lik jusuk' ma e ku'an na pacha' ri ub'i'im , ma Rire kujikib'a' k'u'x alaq y kuchajij k'u alaq chwach ritzel winaq .
44007021	Description	Pero echiri' na utz ta chi kewax pa ja , xesax b'i y xe'riqitaj lo ruma rumi'al ri faraón ; y wa'li xuk'iyisaj y xu'an pacha' ralab' che .
66008005	Description	Ek'u ri ángel xuk'am ri rachpom y xunojisaj che ri rachq'a'l k'o chwa raltar . Tek'uchiri' xupuk'ij lo che ruwachulew . Ewi xtataj uch'awib'al jab' karaqlajik y kajininik , y xyok' ka'n ruxe' kaj ; yey xpe jun nimalaj kab'raqan .
66018003	Sin	Ma konoje taq ri jujun chik tinamit che ruwachulew eq'ab'arinaq ruma wa tinamit , ri xeb'umin chupa uk'iyal mak ruk' rayib'al . Konoje k'u ri taqanelab' che ruwachulew emakuninaq ruk' ; y konoje taq raj k'ay che ruwachulew eb'eyomarinaq ma ri tinamit Babilonia ruma ri unimal urayib'al lik k'o xuloq' chike » xcha' .
44026021	Violence	» Ruma k'u wa' , raj judi'ab' xine'kichapa lo pa ri Rocho Dios y xkaj ne kinkikamisaj .
55004004	Sin	Rike na kakaj taj kakita ri Q'ijsaq y e kakiternab'ej taq tzijob'al xa no'jital kuma winaq .
43006064	Faith	Pero e k'o k'u jujun chixo'l alaq na kub'ul ta kik'u'x wuk' — xcha' . Ri Jesús xub'i'ij wa' ma xex chi reta'am wi china taq ri na kub'ul ta kik'u'x ruk' y china ri kak'ayin re .
43013026	Description	Ri Jesús xuk'ul uwach : — Kanmu' juch'aqap pam y china k'u che kanya wi , e rire — xcha' . Xumu' k'u juch'aqap pam y xuya che ri Judas aj Iscariot , ruk'ajol ri Simón .
54006020	Recommendation	Timoteo , chachajij chi utz janipa ri ya'tal paq'ab' ; maya axikin che taq ch'a'tem na jinta k'o kutiqoj che rab'inik asilab'ik chwach ri Dios y maya axikin che k'utunik kab'i'x che lik kuya na'oj tob' na e ta k'u ri' .
44017005	Violence	Ruma wa' xok retzelal k'u'x pa kanima' raj judi'ab' na kikojom ta rub'i' ri Cristo . Xekiriq k'u jujun achijab' itzel kik'u'x xa eq'e'kotel pa taq b'e , y kuk' wa' xekimol uk'iyal winaq y xekich'u'jerisaj k'u ri tinamit . Xe'kimina k'u kib' pa rocho ri Jasón , kekitzukuj ri Pablo y ri Silas cha' kekesaj loq y kekiya pakiq'ab' ri tinamit .
62005016	Sin	We k'o junoq karil juna hermano katzaq pa mak , yey we wa' wa mak na kuk'am tub'i pa ri kamik chwach ri Dios , chu'ana k'u orar ri' cha' wa hermano kutzelej utzij chwach ri Dios y jek'ula' ri Dios kuya uk'aslemal . Wa' e we ri mak na kuk'am tub'i pa ri kamik chwach ri Dios . Pero k'o mak kuk'am b'i jun pa ri kamik chwach ri Dios ; chwi k'u ri' wa' na kamb'i'ij taj we k'a ka'an orar puwi ri ka'anaw re .
43013020	Faith	Paqatzij wi kamb'i'ij chiwe : China ri kak'uluw re ri kantaq b'i ri'in , e junam ruk' in ri kinuk'ulu ; yey china k'u ri kak'uluw we ri'in , e kuk'ul ri Jun taqayom lo we — xcha' .
58012028	Faith	Jek'ula' , ri'oj kaqak'ul jun luwar pa kaya'i' wi chiqe kojtaqanik y wa' lik tikil chi utz y na kasach ta uwach . Ruma k'u wa' chojtioxin chwach ri Dios , qaqasaj k'u qamejelem chwach y qaloq'nimaj ruk' xi'in ib' .
44019013	Description	Pero e k'o jujun aj judi'ab' xa eb'ik'owel pa taq tinamit yey e kiwach kekesaj itzel uxlab'ixel chike ri tikawex . Rike xkitij uq'ij kakesaj b'i ritzel taq uxlab'ixel chike ri winaq pa rub'i' ri Qanimajawal Jesús , jewa' kakib'i'ij : « Chupa rub'i' ri Jesús ri kutzijoj ri Pablo , kintaqan piwi' cha' kixel b'i » kecha' .
44015040	Grace	Yey ri Pablo xucha' b'i ri Silas cha' karachb'ilaj b'i che rub'enam . Ek'u ri hermanos e k'o Antioquía xki'an orar y xkitz'onoj b'i ri unimal rutzil uk'u'x ri Dios pakiwi' ; tek'uchiri' , xkimaj b'i kib'e .
63001008	Recommendation	Chajij k'u ib' alaq cha' na kasokotaj ta alaq kuma rike ; e masach alaq uwach ri rajil uk'axel ri chak ka'an alaq , cha' jela' tz'aqat uwach ri kak'ul alaq .
66011006	Violence	Wa ka'ib' q'alajisanelab' ya'tal chike kakiq'atej ri jab' cha' na ku'an ta lo pa ruq'ijol echiri' ketajin che u'anik q'alajisanik ; y ya'tal chike kaki'an kik' che taq ri ya' y kaki'an k'ax che ruwachulew ruk' uk'iyal k'axk'ob'ik janipa laj kakaj rike .
44008021	Sin	Yey ri'at na jinta k'ana awe che wa chak kaqa'ano ma rawanima' na jusuk' ta chwach ri Dios .
43017010	Faith	Konoje ri e k'o panuq'ab' , e e la . Jek'ula' ri' , konoje ri e k'o paq'ab' Rilal , e we'in . Y ri yakb'al nuq'ij kaq'alajin kuma rike .
45003012	Sin	Konoje ri winaq eb'elinaq che rub'e ri Dios , y na jinta chi k'ana kichak . Na jinta junoq ka'anaw ri utz , tob' tane xa jun .
50002003	Recommendation	Mak'o ma'an alaq xew re kak'oji' más wach alaq chikiwa ri jujun chik o re yakb'al q'ij alaq . Ri lik usuk' e 'ana alaq ch'uti'n che ib' alaq ruk' ri ka'an alaq y yaka alaq kiq'ij ri jujun chik .
66001013	Description	Chikinik'ajal k'u ri wuqub' utzuk'ulib'al aq' re oro , xinwil pan Jun lik e katzu'n Ralaxel Chikixo'l Tikawex . Ukojom jun uq'u' kopon k'a chuqul raqan y kojotal jun pas re oro chwa uk'u'x .
66022003	Faith	Chiri' na jinta chi ri na utz ta uwach xuk'am lo ri mak . Ek'u ri tz'ulib'al re ri Dios y re ri Q'apoj B'exex kak'oji' chiri' yey konoje ri e nimanel re ri Dios kakiloq'nimaj uq'ij Rire .
60004007	Recommendation	Lik xa naqaj chi k'o wi lo ruq'ijol echiri' kak'is ri na utz ta uwach y kajalk'atisax k'u ronoje ri k'olik . Ruma k'u ri' , lik k'ola na'oj alaq puwi' sa' taq ri ka'an alaq y xaqi e ya'a ib' alaq pa oración chwach ri Dios .
44014026	Grace	Chiri' k'u ri' xkimaj b'i pa barco y xetzelej Antioquía . Wa' e ri tinamit pa xtz'onox wub'i ruto'b'al ri Dios pakiwi ri Pablo y ri Bernabé cha' kaki'an ri chak ya'om pakiq'ab' , yey wa' wa chak kik'isom chi rike .
46007028	Recommendation	Pero we katk'uli'ik , utz ; ma na mak taj we jun kak'uli'ik . Jenela' juna ali we kak'uli'ik , na mak taj . Pero e ri kek'uli'ik kape uk'ayewal che ri kik'aslem . Ek'u wa ya'l k'ayew na kuaj ta che alaq .
49006012	Sin	Ma ri'oj oj k'o pa ch'a'oj . Pero wa ch'a'oj na e ta kuk' tikawex keqam kulewal kipoqlajil , e kuk' taq itzelilaj uxlab'ixel e k'o xa pa tew , ri lik k'o kichuq'ab' re ketaqan pakiwi taq ri e k'o pa q'equ'm wara che ruwachulew . Kuk' taq rike ri qach'a'oj .
59001005	Recommendation	We k'o k'u junoq che alaq kajawax saqil una'oj , chutz'onoj che ri Dios y wa' kaya'taj lo che , ma ri Dios na kuxu'yaj ta ri katz'onox che y na kuk'aq tane b'i kiq'ij ri tikawex k'o kakitz'onoj che .
52005019	Recommendation	Maq'atej alaq janipa ri karaj ku'an ri Ruxlab'ixel ri Dios uk' alaq .
58009002	Description	Xyak k'u jun nimalaj carpa “ Tabernáculo ” kecha che . Wa' keb' upa u'anom . Ri nab'e upa ja kab'i'x “ Luwar Santo ” che . Chiri' k'o wi ri tzuk'ulib'al aq' y k'o ri mexa pa kaya' wi ri pam ya'tal chwach ri Dios .
66003018	Recommendation	E uwari'che kanya wa pixab'anik chiwe : Chiloq'o chwe Ri'in ri oro lik chom , porotal chi utz pa aq' , cha' jela' paqatzij wi kixu'an b'eyom . Chiloq'o chwe Ri'in riq'u' saq re kikojo cha' jela' kich'uq rik'ix ruma ix ch'analik y chiloq'o chwe Ri'in ri kunab'al re kikunaj riwach cha' jela' paqatzij wi kixtzu'nik .
62005013	Faith	Kantz'ib'aj pan wa' che alaq ri kojom alaq rub'i' Ruk'ajol ri Dios , cha' keta'maj alaq k'o k'aslemal alaq na jinta utaqexik .
43007018	Faith	Ma china ri xa pa re kach'a'tik , ri' xew karaj kayak uq'ij kuma ri winaq . No'j china ri karaj e kayak uq'ij ri taqayom lo re , ri' lik qatzij ri kutzijoj y na jinta k'ana raq'ub'al ku'ano .
47004007	Grace	Ri Q'ijsaq re ri Dios e jun nimalaj b'eyomalil , yey uq'alajisam wa' chiqe tob' ri'oj xa oj ulew poqlaj . Jela' xu'ano cha' kaq'alajin wa' : Ri unimal chuq'ab' k'o quk' , na qe ta ri'oj , ma ruk' ri Dios kape wi .
45012019	Recommendation	Ralaq nu hermanos ri k'ax kanna' alaq , we k'o ka'anaw ri na utz taj chi'ij alaq , matzelej alaq uk'axel che . E ya'a alaq puq'ab' ri Dios cha' e Rire ri kaya'w ri tojb'al re , ma jewa' tz'ib'ital chupa Ruch'a'tem : Panuq'ab' Ri'in k'o wi kanq'at tzij pakiwi ri keb'anaw re ri na utz taj chiwij ; In k'u ri' ri kin'anaw uk'axel chike kacha ri Dios Qajawxel .
43008054	Faith	Ri Jesús xuk'ul uwach : — We kanyak nuq'ij ri'in chiwib'il wib' , ri' na jinta uchak ri yakb'al nuq'ij kan'ano ; no'j k'u ri kayakaw nuq'ij e ri Nuqaw , ri kab'i'ij alaq e Dios alaq .
45014020	Recommendation	Mawulij k'u alaq ri chak u'anom ri Dios pa ranima' junoq xa ruma ri wa'im katij alaq . Qatzij , ronoje ri ya'talik re katijik , na ch'ul taj . Pero na utz taj we ketzaq jujun pa mak xa ruma ri kaqatijo .
43019040	Description	Xkik'am k'u b'i rucuerpo ri Jesús y xkib'olq'otij pa jutaq rab'a'j k'ul kojotal ri kunab'al che , ma wa' lik xex kaki'an wi raj judi'ab' che kimuqik ri kekamik .
58010034	Faith	Lik k'u xjuch' ka'n k'u'x alaq chike ri e k'o pa cárcel . Yey echiri' xmaj ne ri b'itaq e alaq , ruk' ki'kotemal xch'ij alaq wa' . Ronoje taq wa' xkuy alaq ma eta'am alaq chila' chikaj k'o wi ri b'i'tisim che alaq y wa' e ne más utz chwa ri xa re ruwachulew , ma e taq ri k'o chila' chikaj lik kakowinik .
44013023	Grace	» Ek'u chirij rub'i'tisim lo chike ri e ralk'o'al kan ri David , ri Dios e xuyak ri Jesús re Kolob'enel ke raj Israel .
46002009	Faith	E jela' pacha' ri tz'ib'ital kan chupa Ruch'a'tem ri Dios : E taq ri winaq na kakimaj ta usuk' ronoje ri utz ujikib'am uwach ri Dios chike ri lik k'ax kena'w re Rire . E taq wa' wa utz lik na jinta junoq iliyom re , na jinta junoq tayom re y na jinta ne junoq no'jiyom wa' kacha' .
45008011	Grace	We k'o k'u pa anima' alaq ri Ruxlab'ixel ri Jun xuk'astajisaj lo ri Qanimajawal Jesucristo chikixo'l ri ekaminaq , ri' k'o jun q'ij Rire kuya jun k'ak' k'aslemal che ri cuerpo alaq yey ku'an wa' ruma ri Ruxlab'ixel k'o pa anima' alaq .
45008016	Faith	Ek'u ri Ruxlab'ixel ri Dios ri kajikib'an uwach pa qanima' : Ri'oj oj chi ralk'o'al ri Dios .
48006007	Recommendation	Masokosa' ib' alaq : Na jinta junoq kasokow re ri Dios . E chirij ri kutik junoq , e jela' ri kumolo .
45011022	Grace	Chilape k'u alaq ri' : Ri utzilaj rutzil uk'u'x ri Dios yey rutewul ri royowal . Ma lik k'o utewul ri royowal Rire echiri' kayaktaj chirij ri na utz taj , jela' pacha' ri xu'an kuk' ri xejaljob'ik . No'j ri utzilaj rutzil uk'u'x e ri kuk'ut che ralaq we katiki' alaq chupa wa rutzil uk'u'x . Yey we na e ta k'u ka'an alaq ri' , kajoq'ix ne ub'i ri' ralaq pacha' ri xkik'ulumaj rike .
59005007	Recommendation	Pero ralaq hermanos , ruk' unimal k'u'xaj choye'ej alaq ruk'unib'al ri Qanimajawal Jesucristo . Ch'ob'o pe alaq , juna awanel karoy'ej na ri chomilaj uwach rutiko'n y ruk' unimal uk'u'x karoy'ej na ruq'ijol ri nab'e jab' y ri k'isb'al jab' .
55001016	Grace	No'j ri Onesíforo na xinroq'otaj taj . Chuk'utu k'u ri Qanimajawal Jesucristo ri rutzil uk'u'x che rire y chike taq ri e k'o pa rocho , ma rire uk'iyal laj xub'ochi'ij nuk'u'x y na xk'ix ta chwe tob' in k'o pa karena chupa ri cárcel .
62002028	Faith	Ek'u wo'ora , ri alaq walk'o'al chupa rub'i' ri Dios , mesaj ib' alaq puq'ab' ri Qanimajawal Jesucristo , cha' ruk' kub'ulib'al qak'u'x kaqoy'ej Rire y na kojk'ix ta chwach Rire echiri' kaq'alajin uwach pa ruk'unib'al .
48005016	Recommendation	Kamb'i'ij k'u wa' che alaq : E taqej alaq janipa ri karaj ri Ruxlab'ixel ri Dios che alaq cha' jela' na kaya ta ib' alaq che taq ri rayib'al re ri ti'jil alaq .
54001015	Grace	Ek'u wa kamb'i'ij lik qatzij y lik taqal che kakikoj konoje ri tikawex : Ri Qanimajawal Jesucristo xk'un che ruwachulew cha' keb'olu'kolob'ej konoje raj makib' . Ek'u ri'in in jun chike wa' ; yey chinuwach ri'in , in ne ri más k'o numak chikiwa rike .
49006010	Faith	K'isb'al k'u re , kamb'i'ij che alaq hermanos , chuq'ub'ej ib' alaq chwach ri Qanimajawal Jesucristo ruk' runimal uchuq'ab' Rire .
46010012	Recommendation	E uwari'che , we k'o junoq kuch'ob'o katiki' jusuk' , e lik chuchajij k'u rib' ri' cha' na katzaq taj .
58010014	Grace	Ruma k'u xa julaj xuya rib' pa kamik , xa jumul xu'an jusuk' chike ri kiya'om kib' puq'ab' ri Dios .
43010031	Violence	Julaj chik raj judi'ab' xkik'am ab'aj pakiq'ab' re kaki'an ri Jesús pa'b'aj .
46011003	Description	Pero k'o ri kuaj keta'maj alaq : Ri Dios e ujolom pa chapatal wi ri Cristo . Jek'ula' , ri Cristo e ujolom pa chapatal wi rachi yey rachi e ujolom pa chapatal wi rixoq .
58011036	Violence	E k'o jujun chik lik xech'amixik , xjich' kipa , xeya'i' pa karena y xeya' pa cárcel .
58006019	Faith	Ruma k'u kub'ul pan qak'u'x che wa b'i'tisim kanoq , oj tikil chi utz y jikil uwach ri qanima' , ma lik kub'ul qak'u'x ruk' ri Jun okinaq k'a chila' chikaj chirij ri telón chupa ri Luwar lik Santo .
49005011	Recommendation	Ma'an e alaq pacha' ri kaki'an ri e k'o pa q'equ'm , ma ri kaki'an rike na jinta k'ana uchak . Ri 'ana alaq e q'alajisaj alaq chike ri na utz taj kaki'ano cha' na kaki'an ta chik ,
59004011	Recommendation	Hermanos , mach'a'tib'ej ib' alaq chiwach alaq . Ma e ri kach'a't chirij ri ratz-uchaq' y kuq'at tzij puwi' xa pa re rire , ri' e junam ruk' e kach'a't chirij ri Tzij Pixab' y kuq'at tzij puwi wa' . Yey we ka'an la wa' , ri' e ke'eloq na lal ta 'anal re ri Tzij Pixab' ; ek'u ka'an che ib' la lal aj q'atal tzij puwi' .
66021021	Description	Taq ri kab'lajuj okib'al e kab'lajuj perlas ; chujujunal okib'al e jun nimalaj perla . Y ri nimab'e k'o chunik'ajal ri tinamit 'anom ruk' saqil oro , lik kajuljut upa pacha' chi vidrio .
58003006	Faith	No'j ri Cristo na xa ta e jun raj chak ri Dios , ma e Uk'ajol y ruma wa' kataqan puwi ri Rocho Dios . Yey ri Rocho Dios e ri'oj oj utinamit , we e la' lik tikil chi utz ri kub'ulib'al qak'u'x ruk' y ruk' ki'kotemal qoye'em ri kuya ri Dios chiqe chiqawach apanoq .
45012009	Recommendation	K'ax na'a ib' alaq pa saqil wi , na xa ta ruk' keb' palaj alaq . Mak'ul che ri b'inik silab'ik alaq ri na utz taj ; e taqej alaq u'anik ri utz .
66011013	Violence	Chupa k'u la' la joq'otaj xpe jun nimalaj kab'raqan y lajuj parte che ri tinamit xwuluwub'ik ; y ruma wa' e wuqub' mil ri winaq xekamik . Ek'u ri na xekam taj , xok jun xi'in ib' kuk' y xkiyak uq'ij ri Dios k'o chila' chikaj .
48003020	Description	no'j ri Dios echiri' xu'an rub'i'tisinik che ri Abraham , na jinta junoq xq'atisan ri tzij chikiwach , ma e Rire xuq'atisaj rutzij che ri Abraham y na xajawax ta k'u junoq chik .
43019010	Description	Ri Pilato xub'i'ij k'u che : — ¿ E la' na kak'ul ta la uwach wa kantz'onoj che'la ? ¿ Na eta'am ta kami la panuq'ab' ri'in k'o wi kankamisaj la chwa cruz y panuq'ab' k'o wi kanyolopij b'i la ? — xcha' .
44008032	Description	Ek'u ri karajilaj che Ruch'a'tem ri Dios e wa' : Xk'am b'i e pacha' juna b'exex re kakamisaxik ; e pacha' juna q'apoj b'exex na kach'aw ta k'enoq echiri' kasokax ri rismal ; jek'uri'la' rire na jinta k'ana xub'i'ij .
44013021	Description	Chupa k'u rutaqanik ri Samuel , ri tinamit xkitz'onoj che ri Dios kuya juna kirey . Ek'u ri Dios xukoj ri Saúl pakiwi' . Ri Saúl e uk'ajol ri Cis , jun achi upeteb'em chike ri ralk'o'al kan ri Benjamín . Cuarenta junab' k'u xtaqan pakiwi' .
56001010	Sin	Ma lik e k'i ri e titz'itaq , kakik'ut ri na jinta uchak y e sokoso'nel . Y chike taq wa' e k'o ri lik keb'ok il che ri retalil re circuncisión .
44010012	Description	Chupa wa' wa k'ul e k'o ronoje kiwachlib'al awaj : wa' e ri k'o kajib' kaqan , ri kecharar pulew yey ri kexik'ik' che ruwa kaj .
43017022	Grace	» Ri yakb'al nuq'ij ya'om la chwe ri'in , xinya chike rike cha' chu'ana xa jun kik'u'x jela' pacha' Rilal y ri'in xa jun qak'u'x .
55001013	Faith	E lik chak'utu chikiwach ri tikawex ri saqil k'utunik atom ri'at chwe ; cha'ana wa' ruk' ri kub'ulib'al k'u'xaj y ri rutzil k'u'xaj ariqom ruk' ri Qanimajawal Jesucristo .
43002006	Description	Chiri' k'u ri' k'o waqib' tena'x 'anatal ruk' ab'aj , wa' kak'oli' ya' chupa re kijosq'ikil raj judi'ab' chwach ri Dios . Chujujunal tena'x , laj kok juna ochenta o juna cien litros ya' chupa .
46015034	Recommendation	Lik k'u chirajawaxik kak'un saq chiwach ralaq y mamakun chi alaq . Y cha' kak'ix k'ana alaq che , kamb'i'ij wa' che alaq : K'a e k'o ne jujun che alaq na keta'am ta uwach ri Dios .
49004002	Recommendation	Ma'an k'u nim che ib' alaq ; e chu'ana ri lik utz k'u'x alaq chiwach alaq . Kuyu k'u ib' alaq chiwach alaq ruk' unimal k'u'xaj ruma ri k'ax kana' ib' alaq .
65001023	Recommendation	Yey chike jujun chik , cheto'o alaq cha' kekolob'etaj che ri aq' re ri xib'alb'a' , jela' pacha' kajek'ix pana junoq e ri' katzaq pa aq' . K'utu alaq ri relej k'u'x alaq chike ri lik e aj mak . Pero e lik chajij ib' ralaq cha' na ka'an ta e alaq ri mak kaki'an rike ; e 'ana alaq pacha' ri ku'an junoq echiri' na karaj taj kuchap juna k'ul lik ch'ul .
45008028	Grace	Qeta'am k'ut , janipa ri k'ax kena'w re ri Dios , e taq ronoje ri keb'ik'ow chupa kato'b'ik cha' k'o kutiqoj chike , wa' e chike janipa ri esik'im ruma ri Dios re kaki'an ri karaj Rire .
45016019	Recommendation	Lik k'ut eta'matal chi kuma konoje e lik taqem alaq ri saqil k'utunik , y lik kinki'kot che alaq ruma wa' . Yey ri kuaj che alaq e lik k'ola na'oj alaq che u'anik ri utz , na che ta u'anik ri na utz taj .
58009004	Description	Chiri' k'u ri' k'o jun altar re oro pa kaporox wi incienso y k'o ri kaxa re ri tzij u'anom ri Dios kuk' rutinamit yey wa kaxa ch'uqum rij ruk' oro . Chupa k'u ri kaxa k'o jun xaro re oro k'o maná chupa , k'o ri bara re ri Aarón , wa' e ri bara xtuxik y k'o ri jutaq pera'j ab'aj pa xtz'ib'ax wi ri taqanik re ri tzij u'anom ri Dios kuk' rutinamit .
45003027	Faith	¿ K'o neb'a qa'anom ri'oj cha' ruk' wa' utz kaqa'an nim che qib' chwach ri Dios ? ¡ Na jintaj ! ¿ Su'b'e ? Ma na e ta ruma kaqataqej ri taqanik ri ka'anaw chiqe kojqib' ruk' ri Dios ; e ruma ri kub'ulib'al qak'u'x ruk' ri xu'an Rire .
43014010	Faith	Ri'in ruk' ri Nuqaw y Rire wuk' ri'in , xa oj jun . ¿ Na kakoj ta kami ri' wa' ? E janipa wa kamb'i'ij chiwe , na xa ta pa we ri'in kamb'i'ij ma ri nuch'a'tem e re ri Nuqaw ri jeqel wuk' , yey Rire ku'an ruchak wuma ri'in .
44016022	Violence	Ek'uchiri' , xeyaktaj ri tinamit chikij ; y ri e aj q'atal tzij xetaqan che karaqix ri kiq'u' cha' kab'alak'ux kipa .
43013034	Recommendation	» Kanya wa jun k'ak' taqanik chiwe : E lik k'ax china'a iwib' chiwach . Jela' pacha' ri'in lik k'ax kixinna'o , jek'ula' lik k'ax china'a iwib' ri'ix chiwach .
47005001	Grace	Qeta'am k'ut ri qacuerpo wara che ruwachulew e jela' pacha' juna rancho na jinta ukowil oj jeqel chupa . Yey echiri' kasach uwach ri qacuerpo , kaya'taj jun qocho chila' chikaj na jinta utaqexik rukowil , ma na uq'ab' ta achi 'anayom re , e ri Dios 'anayom re .
43012044	Faith	Ri Jesús ko xsik'in che ub'i'xikil : « China ri kakub'i' uk'u'x wuk' , na xew ta kakub'i' uk'u'x wuk' ri'in , ma e kakub'i' uk'u'x ruk' ri Jun taqayom lo we .
44009013	Description	Xub'i'ij k'u ri Ananías che ri Qanimajawal : — Wajawal , lik nutom ronoje ri na utz taj u'anom wa' wa'chi chike ri kikojom ri b'i' la chila' Jerusalem .
55003002	Sin	Ma e k'o ri xew kakitaqej ri kakaj rike , e k'o ri lik e rayinel re puaq , e k'o ri lik kakitak'ab'a' kiq'ij , e k'o ri kakik'aq b'i kiq'ij ri katz-kichaq' , e k'o ri tzel kech'a't chikij jujun chik , e k'o ri na kakikoj ta kitzij kichu-kiqaw , e k'o ri na jinta kakitioxij , e k'o ri na kakixi'ij ta kib' chwach ri Dios .
45005009	Grace	We x'ani' k'u jusuk' chiqe ruma rukik'el , mak'uwari' ruma Rire kojkolob'etaj na chwach ri q'atb'al tzij ku'an ri Dios chupa ri k'isb'al q'ij .
45014014	Sin	Puwi ri ya'talik re katijik , ri'in lik weta'am ruma ri Qanimajawal Jesús y lik nujikib'am k'u uwach wa' : Ronoje utz y na ch'ul taj chwach ri Dios . No'j we k'o junoq kuch'ob'o k'o ri katijik “ ch'ul ” , ri' xew chwach rire ch'ul wi .
54004006	Faith	We ri'at kak'ut chike rutinamit ri Dios wa kantz'ib'aj pan chawe , ri' katu'ana jun utzilaj aj chak re ri Qanimajawal Jesucristo ; ma wa Utzilaj Tzij akojom y ri saqil k'utunik ataqem e kaya'w achuq'ab' chwach ri Dios .
