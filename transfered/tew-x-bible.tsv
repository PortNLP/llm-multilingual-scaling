62003016	Faith	Christ iví wówátsi naˀin gimuuḏi imä́gi , heḏânkunho gínhanginná háawin in koḏi̖ˀnin séegí namuuˀin . Heḏiho naˀin wáˀ gínkhâyˀä̖ˀ gikhâymúníˀin naˀinbí tíˀûuwin páaḏéˀingîˀ-á naˀinbí wówátsi âymä̂äníḏí .
43013001	Grace	Wîˀ thaa waˀ natáy i Passover shánkîˀḏi thaagîˀ . Jesus ûnhanginná i thaa napowaˀä̖ˀin nä́ä oepáa kꞌayḏi iweḏi iví Táḏávíˀpiyeˀ namú-íḏí . Hä̖̂ä̖ḏi wänbo tꞌä̖hkí in ivíˀin ûnmuuˀin ovâyséegí waˀ nä́äḏí nayiˀ ihayḏi , heḏi nää ovâykeekankhâymáa hânho ovâyséegíˀin .
60001014	Recommendation	Undá Jôesi Táḏáví ây ímuu , heḏiho háa natsonpóe waagi úvíkanhûuwí . Waˀ Jôesi Táḏá bîntaapíḏíbo háa íwänpicha̖a̖ waa úvíˀan , hebo nää-á haˀwâa unbí wówátsi wívînhûuwípí .
45011032	Grace	Yôesi-á natú̖ tꞌä̖hkí tꞌowaḏi wíˀóeˀaˀgindopíḏí inbí tꞌaywó̖ˀdi dínmuuˀiḏiho pan waagiˀinbá dipaa , heḏi kindiḏi tꞌä̖hkí tꞌowa handa̖ˀ ovâymáaḏí tꞌä̖hkívíˀpiyeˀ naˀiyapúwí .
59004010	Recommendation	Yôesiví páaḏépiyeˀ áagéˀin bípuwave , heḏi iḏáho shánkí kwꞌâayá wovâytegé-í .
44017031	Grace	gá owáy wí thaa ideˀmandiˀ nanáˀ diwe ovâytaˀgekeekwꞌôení tꞌä̖hkí tꞌowa háa híwó háa híwóhpí dívíˀannin , heḏi wí senho óesóge gin ovâytu̖ˀa̖míḏí , heḏi nä́ˀi sen óewáywówápaaḏi thayˀeeḏi dînkeeyan óesógeˀin ” gin Paul-di ovâytu̖ˀan .
43019002	Description	In sundaḏo wên wä̖́ä̖khän dâyˀophíḏéˀandi óepꞌó̖htógi . Heḏáháˀ wên pꞌí tsá̖a̖wä̖́ˀin kꞌéwéˀin to-á óetógi , tsondi hayˀiví aa waagiˀinbá namuuˀin ,
54005014	Recommendation	Heḏânho otû̖ˀ shánkí híwó̖ˀ namúníˀin in shánkí tsꞌa̖a̖min kwiyä̖ˀ inbí senäˀ dínchuuˀindá dívíkhóˀyâ̖a̖-íḏí heḏá dâyˀâykwꞌôení , heḏá inbí kꞌaygi dâyˀá̖yîngiˀa̖mí , heḏânho in toˀwên naˀinbíˀpiyeˀ háa dicha̖a̖ˀin háabo yanäkí tu̖u̖ namuuˀi wíḏâymáˀve-ípí naˀinbí̖ˀgeḏi ditú̖níḏí .
43014011	Faith	Nä́ˀi naaḏi wâytu̖máaˀi binwhä̖́yú̖ : Naa-á i Táḏá-áḏí omuu , heḏá i Táḏá-á naa-áḏá namuu . Hewänbo naví híˀ dînwhä̖yundepíḏáhoˀ , i hä̖ä̖wí dáyˀoˀi namuuḏi bíwhä̖́yú̖ wé̖ˀge gamuuˀin .
44013018	Description	Heḏi jónä́ntä̖ pa̖a̖yo ahkon niˀge dijiˀ ihayḏi ovâyˀá̖yîngiˀan .
44016037	Violence	Hebo Paul-dá in á̖yí̖ˀnin senäˀ dipówáˀin ovâytu̖ˀan , “ Tobá wí tꞌaywóˀdi wíḏînshaapí wänboˀ , heḏá tobá oe Rome gä́nkhá̖wä̖́taˀkꞌóe wänboˀ , in búˀwin tsonnin ditsonpóe naˀin díwhä̖́ä̖níˀin in tꞌowa tꞌä̖hkí dímúuní iwe , heḏáháˀ dípansóge . Heḏá nää-á kaaḏibo wáypiye dísaaníˀin didaˀ . Hebo háˀto han díˀa̖mí . Jaˀ ovâytu̖ˀan nä́we wíˀbo diˀä̖ä̖-í heḏi indân dípeemä̂äní . ”
45013009	Recommendation	I tsontu̖u̖ kinnân namuu : Wíyá toˀwíví sedó-áḏí háa kwiyó-áḏí wíˀúvíwho̖hkwomáˀve-ípí , wívîntꞌowatꞌa̖há̖nú-ípí , wíˀúvísä̖ˀmâamípí , thúuḏí wíyá toˀwíví hä̖ä̖wí wíˀídaˀípí , heḏá wíyá ha̖ˀbi tsontu̖u̖ wáˀ nakwꞌó̖ . Hewänbo tꞌä̖hkí nä́ˀi tsontu̖u̖ wé̖ˀge wên wéhpêeḏa̖ˀ tsontu̖u̖ waagiˀbá namuu , kinnân : Háa un wíˀbo úvípiséegí waagibá , wé̖ˀgeˀin tꞌowa wáˀ bînséegíhûuwí .
62003003	Faith	Toˀwên tꞌä̖hkí nä́ˀin napúwíˀin pín taˀge hayḏi dâytsíkhaˀmáaˀindá yä̖ˀḏâapíkan tꞌä̖hkí iweḏi dívíyâaˀoˀ , háa Christ iweḏi iyâaˀan waagibá .
45007022	Faith	Naví píˀnä́ khóˀyé-á ochanpoˀ Yôesiví tsontu̖u̖-á híwó̖ˀdiḏa̖ˀ namuuˀin .
50004004	Recommendation	Naˀinbí Sedó Jesus-víˀin ímuuḏi hä̖̂ä̖ḏi wänbo tꞌä̖hkí úvíhíhchanmáˀve-í , heḏá wíyá hanbá wâytu̖ˀâ̖a̖mí , úvíhíhchanmáˀve-í .
43010008	Sin	Báyékí in naví páaḏé diˀä̖ä̖ˀin sänmin waagiˀinbá dimuu , hewänbo in tꞌowa naví kꞌúwá waagiˀinbá dimuuˀindi wíˀovâytꞌóyanpí .
60002018	Recommendation	Un pantꞌôeˀin ímuuˀin , unbí tsonninbí khómaphoˀ úvípikwꞌôení tobáháa wovâytsonmáa wänboˀ . In tꞌä̖hkí bînˀaˀgeení , in híwóˀnin dimuuˀin heḏá in ûnpꞌoe kháapíˀin dimuuˀinda̖ˀbá joe , hewänbo in tꞌayjaaˀin dimuuˀin wáˀ .
44006013	Description	Heḏi wên senäˀ ovâytsꞌúḏe iví̖ˀgeḏi dívíhójoˀa̖míḏí . Ginnân ditú̖ : “ Nä́ˀi sendá hä̖̂ä̖ḏi wänbo tꞌä̖hkí híwóhpí ihéeˀo nä́ˀi Jôesi Táḏáví méesate i̖ˀgeḏi heḏá iˀ tsontun Moses itaˀnan niˀgeḏá .
59005010	Recommendation	Tíˀûuwin páaḏéˀin , háḏíḏí úvíyä̖́ä̖ˀa̖míˀin únhanginnáníḏí , bíˀánshaaˀan in hä́nˀoeˀin Yôesiví tukhe̖ˀminbí̖ˀgeḏi , indá Naˀinbí Sedó Yôesigîˀ dívíhéeˀan , heḏi tꞌôephaḏe iwe ovâykwꞌóḏi wänbo dívíyä̖́ä̖ˀan .
44002021	Faith	Hebo toˀwên tꞌä̖hkí naa díkhá̖yä̖́ˀdeḏi díkhä̖geˀdaaˀannin dovâyˀaywoení , ’ gin Jôesi Táḏáví híˀ ûnmuu Joel itaˀnandiˀ . ”
60003003	Recommendation	Wíˀúvíkhä̖ä̖-ípí shánkí saˀwóˀnin ímúuníḏí unbí phó hânho bînkoḏiˀoḏiboˀ , háa báyékí hä̖ä̖wí óeḏoḏi napaˀandi úvítóeˀóḏíboˀ , háa nachä̖ˀmuuˀiˀ aaḏi úvíˀawendeḏiboˀ .
55001008	Faith	Heḏiho wíˀunwôedaˀípí Nanbí Sedó Jesus-ví̖ˀgeḏi tꞌowa ovâytꞌôeˀa̖míḏí , heḏá wíḏíwôedaˀípí tobá iví tꞌôe dônˀoḏibo dípansóge wänboˀ , hewänbo shánkíḏí naa tꞌôephaḏe iwe oˀä́n waagibá un wáˀ unkhâymúní mäntꞌôephaḏé-íḏí Yôesi Táḏáví híwó̖ˀdi tu̖u̖ tꞌowa ovâytꞌôeˀa̖míḏí , heḏi Yôesi Táḏáḏáho kay wóemä̂äní kin biˀa̖míḏí .
43017019	Description	In navíˀin dînmuuḏi naa uvíˀpiyeˀ dáymäˀ heḏânho in wáˀ taˀgendi uvíˀpiyeˀ dívímä̂äníḏí .
45005002	Faith	Heḏi naˀinbí whä̖yu̖ gínmuuḏibá Jesus-di Yôesi Táḏávíˀpiyeˀ díkán , iví séegísehkanä âytáa-íḏí , heḏi hä̖̂ä̖ḏi wänbo tꞌä̖hkí nä́ˀi séegísehkanä-á âymáˀve-í . Heḏi hânho ívíhíhchandoˀ , gá gínhanginnândân wáy wí thaa-á Yôesiví saˀwó̖ˀdi kohthay iwe i-áḏí gikwo̖ˀgítꞌóeˀin .
44021025	Recommendation	Hewänbo in Huḏíyo dimuupíˀin Jesus-víˀpiye dívíwä̖yundeˀin naˀindi âytaˀnan âytu̖ˀâ̖a̖míḏí nä́ˀin naˀin âywéhpêeˀannin : Wíḏâykꞌoˀípí iˀ koegîˀ in wéˀgen tꞌowa inbí jôesi dâymä́giˀiˀ , heḏá wíḏâyˀûnpꞌoekꞌoˀípí , heḏá in animâa ovâykꞌéwhihá̖núˀinbí píví iˀ ûnpꞌoe napeepîˀ wáˀ wíḏâykꞌoˀípí , heḏá wíyá toˀwíví kwee-áḏí háa sendáḏí wíḏívíwhoˀkwꞌôenípí . ”
44005003	Sin	Peter-di óetu̖ˀan , “ Ananias , Satan iˀ Penísendi uví píˀnä́ khóˀjépiye nâatsuḏemä́gipíˀan . Iˀḏá wóetu̖ˀan iˀ Yä̖ˀḏâaˀi Pꞌoewa̖a̖hâ̖a̖víˀpiye bihójoˀa̖míˀin , heḏiho tꞌä̖hkí iˀ chä̖ˀ iˀ nava dä̂nku̖ˀpꞌégi iweḏiˀiˀ wínâamaapí .
52005008	Faith	Hewänbo naˀin thaaḏiˀin gimuu , heḏiho naˀinbí tsiyekan gínkhâyˀä̖ˀ âyˀá̖yîngiˀâ̖a̖míˀin . Yôesivípiyeˀ ívíwhä̖yú̖-í heḏá tꞌowa-á âyséegíhûuwí , heḏi kin ívíˀoḏá wên sundaḏo dikhâywinnin waagiˀinbá gimúní , inbí pí̖hkhú̖ iweˀi kwä̖́kꞌu aa dívípitógiḏi inbí túuˀú dâyˀá̖yîngiˀa̖míḏí . Heḏá pín taˀgeḏi gitsíkha-í Yôesiḏi dînˀaywoeníḏí , heḏi handiḏá in sundaḏo inbí kwä̖́kꞌu pꞌó̖hkhändá inbí pꞌôn dâyˀá̖yîngiˀoˀin waagiˀinbá gimúní .
55001007	Grace	Yôesi Táḏáḏí naˀin khuwôedaˀ wíḏímä́gipí naˀinbí píˀnä́ khóˀyé , hewänbo kay-áho dímäˀ , heḏá díkhä̖ge̖ˀdo tꞌowa âyséegímáˀve-íḏí , heḏá hangintandá dímäˀ naˀinbí wówátsi híwó̖ˀ âyhûuwíḏí .
62002004	Sin	Wí toˀwí Yôesi Táḏá óetaa gin natú̖ḏí hewänbo iví tsontu̖u̖ wíˀônˀaˀgindopíḏá , i-áho wí hôeyóˀi namuu , heḏá in taˀgen namuuˀin iví píˀnä́ khóˀyé wíˀimáapí .
50002002	Faith	Heḏiho únkhâyˀä̖ˀ wéhpêeḏa̖ˀ íˀánshaamúníˀin heḏá wíˀnä́ táye-á úvíséegíhûuwíˀin heḏá tꞌä̖hkí unbí hâ̖a̖-á unbí taachandá handa̖ˀ únmúníˀindá . Handiḏiho shánkí wänbo naa díhíhchanmä̂äní .
43007030	Description	Jesus-ví híˀ ûnmuuḏi óepankéyíˀin didaˀ , hewänbo óekéyí ihayḏi waˀ wíˀûnnáhpíḏí toˀwíḏí wänbo wíˀóeyâ̖ˀpí .
54006018	Recommendation	Nä́ˀin koḏitꞌowa dimuuˀin ovâytu̖ˀâ̖a̖mí híwó̖ˀgí dívíkanhûuwíˀin . Indá báyékí hä̖ä̖wí híwó̖ˀdi dínkwꞌó̖ , heḏiho dínkhâyˀä̖ˀ báyékí híwó̖ˀdi-á dívíˀâ̖a̖míˀin , heḏá inbí hä̖ä̖wí iweḏá wíḏihä̖ä̖khâ̖a̖-ípí , heḏá wé̖ˀgeˀin tꞌowa-áḏá dívíwiyé-í .
43018030	Description	In Huḏíyoḏi óetu̖ˀan , “ Nä́ˀi sen wên tꞌaywó̖ˀnin iˀanpíḏá háˀto uvíˀpiyeˀ âymáˀíwän . ”
45014006	Faith	I toˀwí wí thaa wíyá thaaví shánkí iˀaˀgindoˀi-á Naˀinbí Sedó óeˀaˀginnamíḏân iˀoˀ . Heḏi i toˀwí tꞌä̖mägîˀ koegiˀ ikꞌoˀi-á wáˀ Naˀinbí Sedó óeˀaˀgeeníḏí kin iˀoˀ , gá i koegiˀ óemä́giḏi Yôesi óekú̖ˀdaaˀoḏân , heḏi i toˀwí wí hä̖ä̖wí ikꞌohpîˀ-á Naˀinbí Sedó óeˀaˀgeeníḏí kin iˀoˀ , i wáˀ nakú̖ˀdaapóeḏí kinbá iˀoˀ .
45012012	Recommendation	Yôesiví híwó̖ˀdi hä̖ä̖wí wovâypä̖gítꞌóeˀi bîntsíkhaˀmáaḏíboˀ íhíhcha̖a̖-í . Bîntꞌôephaḏende wänbo bíyä̖́ä̖ˀan . Hä̖̂ä̖ḏi wänbo tꞌä̖hkí úvíyûusuˀâ̖a̖mí .
44024023	Description	Heḏiho wí sundaḏoví tsondi gin óetu̖ˀan , “ Nä́ˀi sen náˀá̖yîngiˀan , hewänbo napannä́n waagiḏá joe . Iví kꞌemaˀin iˀ ovâypu̖wä̖mä̂äní , iˀ hä̖ä̖wí ûntáyˀiˀ ônkáaníḏí . ”
52005014	Recommendation	Tíˀûuwin páaḏéˀin , nä́ˀin tumakhe wáˀ wâymä̂äní : In ditꞌôedaˀpíˀin bîntu̖ˀâ̖a̖mí ha̖ˀmin wíḏimúnípí . In dikhuwôedaˀin dimuuˀin ovâykhä̖ge̖ˀnamí wíḏikhuwôedaˀ-ípíḏí . In kayˀindi dívíwí̖núndepíˀindá wáˀ ovâykhä̖ge̖ˀnamí . Tꞌä̖hkí tꞌowa-áḏí úvíboˀatä̖́ˀa̖mí .
44018025	Faith	I-á Nanbí Sedó Jesus-ví khuu i̖ˀgeḏi ûnhanginná , heḏiho pín taˀgeḏi wây-á tꞌowa i̖ˀgeḏi ovâyhíˀmáa , heḏá á̖yîngiḏá Jesus-ví̖ˀgeḏi ovâyhá̖ˀoˀ , tobá John iˀ pꞌóˀpꞌoekandiví há̖hkan niˀgeḏiḏa̖ˀ ûnhanginnân wänboˀ .
62002027	Recommendation	Hewänbo Yôesi Táḏáḏí i Yä̖ˀḏâaˀi Pꞌoewa̖a̖hâ̖a̖ wovâymä́gi , heḏá unbí píˀnä́ khóˀyébo bînmáa , heḏiho wíˀúntáypí wíyá toˀwíḏí Yôesiví̖ˀgeḏi wovâyhá̖ˀa̖míḏí , gá i Yä̖ˀḏâaˀi Pꞌoewa̖a̖hâ̖a̖ḏá hä̖ä̖wí tꞌä̖hkí wovâyhá̖ˀoḏân , heḏi i hä̖ä̖wí wovâyhá̖ˀoˀi-á taˀgen namuu , wên hôeyó wänbo wínamuupí . Heḏiho únkhâyˀä̖ˀ Christ-áḏí wé̖ˀge ímúníˀin , háa i Yä̖ˀḏâaˀi Pꞌoewa̖a̖hâ̖a̖ḏi wovâyhá̖ˀan waabá .
59002026	Faith	Wí toˀwí iví túuˀúḏí i pꞌoewa̖a̖hâ̖a̖ ûnpeeḏá chuˀi namuu . Heḏi hanbá namuu wí toˀwí iwhä̖yundeˀi hewänbo híwó̖ˀgí hä̖ä̖wí wíˀiˀopíḏí . Iví whä̖yu̖-á chuˀin waagiˀinbá ûnmuu .
44027035	Description	Ihíˀbowa ihayḏi wí pává ikêˀḏi Jôesi Táa ikú̖ˀdaaˀan , heḏi wí iháveḏi ikꞌoe .
44015020	Sin	Han ívíˀa̖mívíˀweḏi , âytaˀnamí ginnân âytu̖ˀâ̖a̖míḏí : Wíḏâykꞌoˀípí iˀ koegîˀ nakoekhâ̖a̖kꞌóeˀi gá in wéˀgen tꞌowa inbí jôesi dâymä́giḏân , heḏá wíyá toˀwíví kwee-áḏí háa sendáḏí wíḏívíwhoˀkwꞌôenípí , heḏá in animâa ovâykꞌéwhihá̖núˀinbí píví iˀ ûnpꞌoe napeepîˀ-á wíḏâykꞌoˀípí , heḏá iˀ ûnpꞌoe wänbo-á wíḏâykꞌoˀípí .
44023003	Sin	Paul-di óetu̖ˀan , “ U̖-ân Jôesi Táḏáḏí wóemaphavekhâymáa . Wí paa ijánúmáaˀi waagiˀbá unmuu . Úkhâyˀä̖ˀ úhanginpúuwíˀin háa wên tꞌaywóˀnin dáyˀannin háa joe , nä́ˀi tsontun namuuˀi natû̖ˀ waagi , hewänbo u̖ wíˀbo hä̖ˀi tsontunbá wínâaˀaˀginpí , nä́ˀin tꞌowa dísómaphâave-íˀin ovâytu̖ˀandi . ”
45008001	Description	Heḏiho nää-á in toˀwên Christ Jesus-áḏí dimuuˀindá Yôesi Táḏáḏí wíˀovâytuchä̖nú-ípí ,
52005009	Grace	Naˀinbí Sedó Jesus naˀingîˀ iˀannin namuuḏi Yôesi Táḏáḏí díde̖ˀman dînˀaywoeníḏí , tꞌayḏi dítuchä̖nú-íḏá yoe .
55001012	Faith	Heḏi nä́ˀi tꞌôe dáyˀoˀi namuuḏi naa tꞌôephaḏe iwe nää oˀä́n . Hewänbo tobáháa kin dînpoˀ wänbo wóˀwôedaˀpí , dînhanginnândi toˀwívíˀpiyeˀ naa dáywhä̖yundeˀin , heḏá híwó̖ˀdá dînhanginná i-á ûnkoeḏiˀin i hääwí iví mange dônyoeˀandiˀ dînˀá̖yîngiˀa̖míḏí i tꞌä̖ˀgi thaa napówá píhay .
52001001	Grace	Naˀin Paul-á Silas-á heḏá Timothy-á gimuuˀindi un méesateˀin tꞌowa oe Thessalonica búuˀú íthaaˀin wâyta̖ˀdoˀ , undá Yôesi naˀinbí Táḏávíˀin heḏá Naˀinbí Sedó Jesus Christ-víˀindá ímuu . Yôesiví séegísehkanä bînmáˀve-í , heḏi iḏi wovâykhä̖ge̖ˀnamí ánshaaginpíḏíboˀ íkwo̖ˀníḏí .
50004005	Faith	Tꞌä̖hkí tꞌowa-áḏí híwó̖ˀda̖ˀ ímúní , Naˀinbí Sedó Jesus-áho hanwaapíḏíbo naˀä̖ḏi .
59005015	Faith	Úvíyûusuˀoḏi Yôesivíˀpiye úvíwhä̖yundeḏá , i nahayˀi nawówa-í unbí yûusu únmuuḏi . Kindiḏi Yôesiḏi i nahayˀi hehkháa óemä̂äní , heḏi itꞌaywó̖ˀnandáhoˀ , iví tꞌaywó̖ˀdi-á ônˀowóyé-í .
55001003	Faith	Naa Yôesi Táḏá dókú̖ˀdaaˀoˀ , i-á namuu iví tꞌôe dônkanmáaˀiˀ , heḏi dînhanginná pín taˀge hayḏi kin dáyˀoˀin , naví thehtáy pahpáˀin dívíˀan waabá . I dókú̖ˀdaaˀoˀ u̖ˀ unmuuḏi , khu̖u̖-á thaa-á u̖gîˀ dáyyûusuˀoḏi .
53002011	Sin	Heḏiho Yôesi Táḏáḏí in taˀgen namuuˀin diweḏi dívíyâaˀa̖míḏí ovâymä̂äní , heḏiho hôeyóḏa̖ˀ dívíwhä̖yu̖khâymáa .
45002024	Sin	Háa Yôesiví ta̖ˀnin diwe nata̖ˀmuu waa napoˀ , kinnân natû̖ˀdi : Háa un Huḏíyo ímuuˀin úvíˀoˀin namuuḏi nä́ˀin Huḏíyo dimuupíˀin Yôesiví̖ˀgeḏi yanäkí dívíhéeˀoˀ .
55003008	Sin	Ha̖ˀmin há̖hkannindá in taˀgen namuuˀin dâyyoegiˀoˀ , hä́nˀoe Jannes-áḏí Jambres-áḏí Moses-ví híˀ dä̂nyoegiˀan waabá . Nä́ˀin há̖hkanninbí ánshaa yä̖ˀḏâapîˀḏa̖ˀ dínmuuḏi inbí whä̖yu̖ Yôesivíˀpiyeho wíḏínchä̖ˀmuupí .
45005001	Faith	Heḏiho nää Naˀinbí Sedó Jesus Christ-di naˀindáḏí Yôesi Táḏá-áḏí díwón , gá Yôesi Táḏáḏá dícha̖a̖máaḏân tꞌaywó̖ˀdi wíˀâymáapí waagi naˀinbí whä̖yu̖ gínmuuḏi .
54004016	Recommendation	Nakhâyˀä̖ˀ biˀá̖yîngiˀa̖míˀin háa uví wówátsi mänhon waa heḏá hä̖ä̖wí ovâyhá̖ˀoˀi-á . Kin biˀâ̖a̖mí heḏânho wíˀbo biˀaywoeníḏí heḏá in toˀwên wôntꞌóyandeˀindá wáˀ ovâyˀaywoení .
44026011	Violence	Hä̖́yä́nbo naa omää in Huḏíyoví méesate eejepiye otsonpúuwíḏí ovâywhä̖́hwhä̖́ˀnamíḏí , heḏá dáykhä̖ä̖ dovâykaygiˀa̖míḏí ditú̖u̖níḏí Jesus-víˀpiye wíḏívíwä̖yundepíˀin . Naa hânho inbíˀpiye otꞌayyaapóeḏí Huḏíyo namuupîˀwi búˀ i̖ˀge dáykhenjíyénde dovâyhóeníḏí . ”
44010043	Faith	Tꞌä̖hkí Jôesi Táḏáví tukheˀmindi dítu̖ˀan , tꞌä̖hkí toˀwên Jesus-víˀpiye dívíwä̖yundeˀinbí tꞌaywóˀdi dínˀowóˀjen . Jesus-ânkun ônkꞌûˀ gin dînˀa̖míḏí . ”
45002007	Faith	Wáy wên tꞌowa-á hä̖̂ä̖ḏi wänbo tꞌä̖hkí híwó̖ˀ dívíkanhon , heḏi didaˀ Yôesiḏi ovâytegé-íˀin heḏá híwó̖ˀ ovâymáˀve-íˀin , heḏá didaˀ hä̂nhay wänbo tꞌä̖hkí diwówáyê̖e̖níˀin . Nä́ˀin tꞌowa-á Yôesiḏi wówátsi nahándepíˀin ovâymä̂äní .
44019004	Faith	Paul-di ovâytu̖ˀan , “ John-di in tꞌowa ovâypꞌóˀpꞌoeˀan gá inbí tꞌaywóˀdi dâyjoeˀandân , heḏi ovâytu̖máa , ‘ Naví tíˀúugé wí napowagíˀoˀivíˀpiye úvíwä̖ä̖yú̖-í . ’ Heḏi hä̖ˀi-á Jesus-ân namuu . ”
54004007	Recommendation	Hewänbo nä́ˀi híˀ pehtsiye waagiˀbá namuuˀi-á wínâaˀá̖yîngiˀa̖mípí , nä́ˀi híˀḏá tꞌowa-á Yôesi Táḏávíˀweḏá ovâywänpiyâaˀoˀ . U̖-á shánkíḏí ú̖khâyˀä̖ˀ bikhä̖́ä̖-íˀin uví wówátsi mänhûuwíḏí Yôesi Táḏá nadaˀ waabá .
44010048	Description	Heḏiho in Cornelius-ˀin ovâytu̖ˀan dínkhâyˀä̖ˀ dipꞌóˀpꞌoepúuwíˀin , dâykeeya̖míḏí Jesus Christ-víˀin dimuuˀin . Heḏáháˀ indi óedaaˀan wí hä̖́yú̖ thaa indáḏí iwóyí̖ˀníḏí .
45002019	Grace	heḏiho naˀándeˀ ovâypahûuwíˀin in toˀwên tsíˀtꞌaaˀin waagiˀinbá dimuuˀin , Yôesiví̖ˀgeḏi wíḏínhanginnáhpíḏí , heḏá in toˀwên phahkhu̖u̖ ee dikwꞌó̖ˀningîˀ-á wí kohthay waagibá namuu gin naˀándeˀ .
62002025	Grace	Heḏi Yôesi Táḏáví ay-á iví tu̖u̖ imä́gi in wówátsi nahándepíˀin naˀin dípä̖gítꞌóeˀin .
59003017	Description	Hewänbo i toˀwí oe kwꞌáye naˀä́ndiḏi híwó̖ˀnin hangintan dímä́giḏá , naˀin píˀnä́ khóˀyé híwó̖ˀdiḏa̖ˀ gínkwꞌó̖ , heḏânho wíˀívíyá̖ˀbe-ípí , heḏá ûnpꞌoe kháapíˀin gimúní , heḏá wé̖ˀgeˀinbí ánshaa-á âyˀaˀginnamí , heḏá in dâytꞌôephaḏehonninbíˀpiyá gisehkanäpúwí heḏiho báyékí híwó̖ˀdi ingîˀ âyˀâ̖a̖mí , heḏá tꞌä̖hkí tꞌowa handa̖ˀ âymáˀve-í , heḏá wí paa waagibá wíˀívíyánúmáˀve-ípí .
43003035	Faith	Yôesi Táḏá iví ay iséegíḏí tꞌä̖hkí tsonkhuu óemä́gi hä̖ä̖wí tꞌä̖hkí i̖ˀgeḏi natsonyê̖e̖níḏí .
44018024	Description	Ihayhä̖̂ä̖ḏibá wí Huḏíyo sen Alexandria búˀ iwe naˀaypu̖yä̖ˀiˀ Apollos gin nakhá̖wä̖́ˀiˀ oe Ephesus-bá napówá . Nä́ˀi sendá nahíˀmagan , heḏá Jôesi Táḏáví taˀnindá híwóˀdá ôntaa .
56002015	Recommendation	Nä́ˀi hä̖ä̖wí i̖ˀgeḏi tꞌowa ovâyhéeˀa̖mí . Kaygi̖ˀdi ovâytu̖ˀâ̖a̖mí háa dívíˀâ̖a̖míˀin , heḏá in toˀwên híwó̖ˀpí dívíkanhonnin ovâytaˀgepꞌóegésaaní . U̖-á ú̖kꞌóe kin biˀa̖míḏí , heḏânho toˀwí wänbo wíˀûnkoeḏipíḏí wóeˀaˀginhá̖nú-íḏí .
62004009	Grace	Kinnân Yôesi Táḏáḏí dînkeeyan díséegíˀin : I-á iví wîˀ ayḏa̖ˀ ûnˀä́ndiˀ isan nä́ä oepáa kꞌayḏipiyeˀ heḏânho in koḏi̖ˀnin wówátsi dímä̂äníḏí .
43017024	Grace	“ Naví Táḏá , naa odaˀ in u̖ḏi dímä́giˀin naa-áḏí dikwo̖ˀníˀin wáy naa ochangítꞌóe iwebá , heḏânho u̖ḏi naa hayˀi dípaaˀin dâymúníḏí . U̖ḏi naa hayˀi dípaa gá ho waˀḏi nä́ˀi nan oepáa nâakhíyépíḏíbo naa díséegíḏân .
45003016	Sin	wä̖́hä̖̂ä̖ dimää wänbo hä̖ä̖wí dâypeḏeeˀoˀ , heḏá tꞌowa-á ovâyḏaháachandoˀ .
44018017	Violence	Ihayḏi in tꞌowaḏi nä́ˀi Huḏíyoví méesate pꞌóˀḏéḏîˀ óeyâ̖ˀ , i-á Sosthenes gin nakhá̖wä̖́ , heḏi Gallio-ví páaḏépiyebo óewhä̖ˀ , hewänbo háa dívíˀoˀindi Gallio wíˀóeˀá̖yîngimä́gipí .
43010039	Violence	Ihayḏi wíyá óepankéyíˀin didaˀ , hewänbo inbíˀweḏi namapꞌä̖́ .
43012003	Description	Heḏi Mary wí ka̖ˀpꞌoe saˀwó̖ˀ nasu̖u̖ˀi nard kin dâytu̖ˀoˀiˀ imaa . I ka̖ˀpꞌoe-á wîˀ taa nakháa heḏá hânho nachä̖ˀmuu . Heḏáháˀ Jesus-ví ân deeḏi ônˀewe , heḏá iví phóḏá Jesus-ví ân deeḏi óepíḏi . I ka̖ˀpꞌoeḏi ee íve i̖ˀge tꞌä̖hkí saˀwó̖ˀ nasu̖ˀpꞌíḏe .
50003017	Recommendation	Tíˀûuwin páaḏéˀin , háa naa naví wówátsi donhon waabá un wáˀ tꞌä̖hkí hanbá unbí wówátsi bînhûuwí . In toˀwên yä̖ˀḏâaˀin wówátsi dâyhonnin háa wâykeeyan waagibá híwó̖ˀ bînmúní , heḏi háa dívíˀo waa un wáˀ hanbá úvíˀâ̖a̖mí .
59002024	Faith	Heḏiho únhanginná Yôesi Táḏáḏí wí toˀwí óecha̖a̖máa tꞌaywó̖ˀdi wíˀimáapí waagi iví híwó̖ˀdi tsiyekandi iwhä̖yu̖keeyoḏi , in whä̖yu̖ imáaˀin nawänpitú̖ḏíḏa̖ˀbá yoe .
45009014	Faith	Heḏân ti gitú̖ní Yôesi Táḏá-á taˀge wíˀiˀopí wí toˀwí óede̖ˀboḏi heḏá wíyá toˀwí óeyoegiˀoḏá ? Heḏân yoe . I-áho ûnkoeḏi kin iˀa̖míḏí , heḏiho Moses óetu̖ˀan , Toˀwívíˀpiyeˀ naa odaˀi-áho oˀiyapúwí , toˀwívíˀpiyeˀ osehkanäkandaˀi-áho dósehkanäˀa̖mí .
45014001	Recommendation	Wí toˀwí iví whä̖yu̖ kayˀin wíˀûnmuupí wänbo binséegíkeˀ , hewänbo hä̖ä̖wí híwó̖ˀ nakaˀpóya̖ˀpí i̖ˀgeḏiḏa̖ˀ i-áḏí úvítu̖hä́nmâamíḏá yoe .
60003009	Recommendation	Wí toˀwíḏí jänäkí wovâyˀandi háa wovâytunsúuˀandi , híwóhpîˀḏibá wívînwáywáˀâa-ípí , hewänbo Jôesi bîndaaˀa̖mí híwó ônˀa̖míḏí . Hannânkun Jôesiḏi wovâytu̖ˀan úvíˀâ̖a̖ˀa̖míḏí , ivíˀin ímúuníḏí wovâytu̖hkánnan dihayḏi , heḏânho un wáˀ híwó iˀḏi wovâyˀâ̖a̖míḏí .
43008029	Grace	I dísandiˀ naa-áḏí nayiˀ . Wíˀbo wíḏíyoeˀanpí , gá naa-á hä̖̂ä̖ḏi wänbo tꞌä̖hkí i óehíhchandoˀiḏa̖ˀ dáyˀoḏân . ”
50002013	Grace	Yôesi Táḏá-ân unbí píˀnä́ khóˀyé únˀä́ndí iwebá itꞌôemáa , heḏá iḏáho wovâykhä̖ge̖ˀmáa heḏânho ídaˀíḏí háa i natsonpóe waa úvíkanhûuwíˀin , heḏá wáˀ wovâykhä̖ge̖ˀdoˀ kin úvíˀâ̖a̖míḏí .
43015011	Grace	Nä́ˀi tꞌä̖hkí wâytu̖ˀan heḏânhoˀ i híhchan dómáa waagibá un wáˀ unbí píˀnä́ khóˀyé bînmáˀve-íḏí , heḏá tꞌä̖hkí híhchanda̖ˀ bînmáˀve-í .
54001001	Description	Naa Paul omuuˀi nä́ˀin ta̖ˀnin dóta̖ˀdoˀ . Naa Christ Jesus-ví tꞌôekhuwaˀi omuu , Yôesi Táḏá naˀinbí aywondi gínmuuˀiḏi heḏá Christ Jesus i pín taˀge hayḏi âytsíkhaˀmáaˀiḏá dítu̖ˀandi ki̖ˀbi tꞌôeˀi omúníˀin .
54002009	Recommendation	Heḏá in kwiyä̖ˀ wáˀ odaˀ ha̖ˀminbá dimúníˀin . Indá dínkhâyˀä̖ˀ híwó̖ˀda̖ˀ dívíˀáwe̖ˀbé-íˀin , dívíyêngiˀa̖mígîˀḏa̖ˀbá yoe , hewänbo dívípiˀaˀgindo waa díncha̖a̖-íḏí dívíˀawé-í . Wíḏívíwänpiphóhkoeḏiˀâ̖a̖mípí heḏá wíḏívíwänpitôenípí báyékí óeḏo-á , saˀwó̖ˀdi kꞌuu-á , aa hânho nachä̖ˀmuuˀi-á , dívíwänpicha̖a̖ˀâ̖a̖míḏí .
43002015	Violence	Wên púwhí̖ˀ whihkannindi ipaa , heḏi tꞌä̖hkí i méesate hayˀi iweḏi ovâykhe̖hpiye inbí kꞌúwá-á inbí wéyu-á wóegé , heḏi in dâychä̖ˀegóˀoˀindá inbí chä̖ˀ tꞌä̖mäpiyeˀ ovâychꞌáa heḏi inbí mä́äsa ovâyyánú .
60004012	Recommendation	Un naaḏi wâysígíˀin , tobáháa báyékí bîntꞌôephaḏendeḏi phaa i̖ˀge ímän waagibá ícha̖a̖ wänboˀ , wíˀítsikapúuwípí , “ Háaḏan naa gin dînpoeˀo ? ” Wíˀítú̖u̖nípí , “ Naa oˀân nä́ˀi dînpoeˀoˀi-á háˀto dînpúuwíˀin . ” Nä́ˀi-á wovâytayi̖ˀníḏânho únpoeˀo .
44007024	Violence	Heḏi namää ihayḏi wí Egypt-wi sendi wí Israel-ˀiˀ sen óewa̖ˀoḏi óemûˀ , heḏiho Moses-di nä́ˀi Israel-ˀiˀ ônˀaywoeníḏí namää , heḏi háa iˀ Egypt-wiḏi iˀ Israel-ˀiˀ óeˀan waabá Moses-di iˀ Egypt-wi óeˀan óeḏahay píhay .
53003013	Recommendation	Hewänbo tíˀûuwin páaḏéˀin , undá ihayḏa̖ˀ híwó̖ˀda̖ˀ úvíkanhûuwí , wíˀúvíwóyí̖ˀnípí .
44007043	Sin	Naa díˀaˀginmä̂änívíˀweḏi wí hí̖yä̖̂ä̖ˀi teˀaaˀay phoˀ Moloch bînsóge bînhûuwíḏí , heḏá wí hä̖ä̖wí wí agóyó waabá ûncha̖a̖ˀiˀ Rephan gin dâytu̖ˀoˀi-á bînhon . Nä́ˀin wíjeḏi mandibo bînpaaˀin bînˀaˀginmä́gi . Heḏânho wên tꞌowa dovâysankhâymáa wovâyhúuwíḏí kayi̖ˀ wä̖́hä̖̂ä̖piye oe Babylon-ví shánkí onäḏi .
53002015	Recommendation	Heḏiho tíˀûuwin páaḏéˀin , toˀwí wänbo wívînmä̂änípí wovâyˀegóˀa̖míḏí háa úvíwhä̖yunde waagi , heḏá in khuu naˀindi naˀinbí híˀḏá heḏá ta̖ˀnindá wâyhá̖ˀannin wívînyoeˀa̖mípí .
54002011	Recommendation	Kwiyä̖ˀdáho hânda̖ˀdibo-á aˀgindi-á ee méesate dikwo̖ˀní Yôesiví tu̖u̖ dihá̖hpúwíḏí .
54005019	Recommendation	Wîˀḏa̖ˀ wí toˀwíḏí wên háawên híwó̖ˀpíˀin wí méesateˀi tsondi ônchä̖nundeḏi wínâatꞌóyaanípí . Hebo wên wíye háa poeye tꞌowa híwó̖ˀpí iˀannin ditú̖ḏíḏa̖ˀmânho ovâytꞌóyaaní .
45016016	Recommendation	Wíˀnä́ táye úvíséegísengitu̖ˀâ̖a̖mí . Tꞌä̖hkí Christ-ví méesate eeyewin tꞌowa tꞌä̖mäpiyeˀ dikwꞌó̖ˀnindi wovâysengitu̖ˀoˀ .
62003001	Grace	Bíˀánshaaˀan Yôesi Táḏáḏí naˀin báyékí díséegíˀin , heḏi báyékí díséegíḏânkun iví ây kin dítu̖ˀoˀ . Heḏi taˀgendi iví ây-ânkun gimuu . Heḏiho in toˀwên Yôesi Táḏá dâytaapíˀin dimuuˀindá wíḏínhanginnáhpí háawin gimuuˀin , háawi i namuu wänbo wíḏínhanginnáhpíḏí .
60005005	Recommendation	Heḏi un wéˀgen méesateˀin shánkí tsꞌa̖a̖min ímuuˀindá , háa in méesateˀin tsonnindi wovâytu̖ˀan waa bîntꞌôeyaaní . Tꞌä̖hkíḏíbo háa wíˀnä́ táye úvíˀoˀin jêngiginpíḏíbo bînˀa̖mí , gá Jôesi Táḏáví taˀnin diwá ginnân ûntû̖ˀḏân : In dijêngitꞌóeˀindá Jôesi Táḏáḏí ovâyjoegiˀoˀ , hewänbo in dijêngitꞌóepíˀin dimuuˀindá iví sígísehkanä-á ovâymäˀ .
45003004	Faith	Yoe , háˀto ûnˀóḏe-í . Gínkhâyˀä̖ˀ gitú̖níˀin Yôesi-á wíˀihôeyóˀopíˀin tobá tꞌä̖hkí tꞌowa dihôeyó wänboˀ . Yôesiví ta̖ˀnin diwe iví̖ˀgeḏi ûntû̖ˀ waa : Ihéeˀandá tꞌowa dínhanginnání taˀge ihíˀmáaˀin . Heḏi tꞌowaḏi ôntꞌeˀpꞌíḏénde wänbo dínhanginpúwí hä̂nhay wänbo híwó̖ˀpí wíˀiˀopíˀin .
44009014	Violence	Heḏá in Huḏíyoví owhaˀ pꞌóˀḏéḏíˀindi ônkꞌûˀ nä́we wáˀ in tꞌowa tꞌä̖hkí wóekhá̖yä̖́ˀdeˀin dívíjûusuˀoḏi ovâypankwꞌôeníḏí . ”
43005018	Violence	Nä́ˀin natú̖ ihayḏi in Huḏíyoví pꞌóˀḏéḏíˀin shánkí wänbo didaˀ óeḏahéyíˀin , i kaykhanwówá thaa iˀaˀginhá̖núndeḏiḏa̖ˀbá yoe , hewänbo wáˀ natú̖ḏân Yôesi Táḏá-á iví táḏá ûnmuu , heḏi kindiḏihoˀ hä̖ä̖wí i-áḏí Yôesi Táḏá-áḏí handa̖ˀ damuu waagibá iˀoˀ .
44002025	Faith	Hä́nˀoebo Jesus-ví̖ˀgeḏi David itaˀnandi gin natú̖ : Nanbí Sedó , naa dînhanginná u̖-á hä̂nhay wänbo tꞌä̖hkí naa-áḏí unjiˀin , naví páaḏépiyá naví koˀḏínäpiyá naa-áḏí unjiˀ , heḏânho kayˀindi dáywí̖núndeˀ ánshaaginpíḏíboˀ .
60001023	Grace	Wíyá íˀâypu̖yä̖ waagibá ípóe , heḏiho nää-á iˀ toˀwí hä̂nhay wänbo nachuu-íˀpîˀví ây ípóe , wí toˀwí nachuuˀuvíˀindá joe . Ginho únpóe Jôesi Táḏáví tun bînwä̖yundeḏiboˀ . Nä́ˀi tundá wówáˀi-á heḏá naˀegópoeˀopîˀ-á namuu , Jôesi Táḏáví taˀnin diwe nataˀmuu waagi . Ginnân natû̖ˀ :
59005016	Recommendation	Heḏânho wíˀnä́ táye úvítꞌaywó̖ˀdihä̖ä̖tsiˀa̖mí , heḏá wíˀnä́ táyegîˀ-á úvíyûusuˀâ̖a̖mí , heḏiho handiḏi wovâyhehkháaˀa̖mí . Wí toˀwí iví wówátsi taˀge ihondiví yûusu-á ûnkayḏi báyékí ûnkankoeḏi .
43006047	Faith	“ Taˀgendi wâytu̖máa , toˀwí wänbo navíˀpiyeˀ iwhä̖yundeˀi wówátsi nahándepíˀin imáa .
43014018	Grace	“ Naaḏi wên táḏápíˀin yíyápíˀin waagiˀinbá wíwâyyoekankhâymáapí , naa-á unbíˀpiyeˀ owáyˀä̖ˀ .
45003002	Grace	Gá báyékígíˀinnân . Páaḏé iweho Yôesiḏi in Huḏíyo iví tsontu̖u̖ ovâymä́gi dâyˀá̖yîngiˀa̖míḏí .
45002004	Grace	Heḏá wáˀ tobá Yôesi naˀinbíˀpiyeˀ híwó̖ˀdi namuu wänbo heḏá hânho naboˀatä̖́ wänbo-á , maˀḏi nä́ˀi toˀwí naˀánde hä̖́ä̖bo wínamuupíˀin . Ti wíˀûnhanginnáhpíˀan Yôesi i-áḏí híwó̖ˀdi namuuˀin , gá Yôesi nadaˀḏân nä́ˀi toˀwí iví tꞌaywó̖ˀdi iyoeˀa̖míˀin ?
62005014	Faith	Heḏi hä̖̂ä̖ḏi Yôesi Táḏávíˀpiyeˀ ívíbéeḏí ívíyûusuˀa̖míḏí , háa nadaˀ waagiˀi hä̖ä̖wí gidaˀpoˀḏi , taˀgendi gínhanginná Yôesi Táḏáḏí dîntꞌóyandeˀin .
45015013	Faith	Yôesi Táḏáḏá naˀin díhanginˀândoˀ híwó̖ˀdi dînkhâymáaˀin , heḏihoˀ ivíˀpiyeˀ úvíwhä̖yundeḏi iḏibá báyékí wovâyhíhchanmä̂äní heḏá wovâykhä̖ge̖ˀnamí ánshaa iwe wíˀíkwo̖ˀnípíḏí , heḏânho i Yä̖ˀḏâaˀi Pꞌoewa̖a̖hâ̖a̖ḏi kay wovâymä̂äní hä̖ä̖wí Yôesi Táḏáḏí naˀin dînkhâymáaˀiˀ hä̖̂ä̖ḏi wänbo tꞌä̖hkí ítsíkhakwo̖ˀníḏí .
43019041	Description	Jesus phéˀwan deeḏi óetꞌóhtä̖gekꞌûˀ iwáy tsoˀwa wáy wí navaˀay nataysaaˀi nakꞌóe , heḏi iwe wí khä̖hkugîˀ tꞌovápho tsꞌa̖a̖bi nachá̖ , iwe toˀwí wänbo waˀḏi wíˀóekhä̖ˀkꞌûˀpí .
45012020	Recommendation	Kin wáˀ nata̖ˀmuu : Uví hä́nbi naha̖hsêndi nákoegîˀmä́ä , heḏi napꞌoesáˀaaḏá nápꞌoemä́ä . Kin úvíˀoḏá i-á hânho nawôedaˀpóeḏí iví wôedaˀḏi óephahá̖núnde waagibá nachanpúwí .
54005016	Recommendation	Hewänbo wí kwee Christ-víˀpiyeˀ iwhä̖yundeḏi heḏá ûnmaatutꞌowakwꞌôndá wíˀbo diyoekandeeˀin , i-á ûnkhâyˀä̖ˀ ovâyˀá̖yîngiˀa̖míˀin . Kindiḏi in wé̖ˀgeˀin méesateˀin tꞌowa báyékí tꞌôe wíḏínpúwípí ovâykhä̖ge̖ˀnamíḏí , heḏá shánkí dínkoeḏí-í ovâykhä̖ge̖ˀnamíḏí in wé̖ˀgeˀin kwiyä̖ˀ inbí senäˀ dínchuuˀin wíyá tóebo wíḏínˀä́npíˀin ovâyˀá̖yîngiˀa̖míḏí .
62005011	Grace	Heḏi kinnân Yôesi Táḏáḏí naˀin dítu̖máa : In wówátsi nahándepíˀinnânho dímä́gi , heḏi iví ay âytaaḏiho ki̖ˀmin wówátsi âymáa .
62005012	Faith	Toˀwên Yôesi Táḏáví ay Jesus inbí píˀnä́ khóˀyé dínˀä́nnindáho ki̖ˀmin wówátsi dâymáa . Hewänbo toˀwên Yôesi Táḏáví ay inbí píˀnä́ khóˀyé wíḏínˀä́npíˀindáho ki̖ˀmin wówátsi-á wíḏâymáapí .
43008036	Grace	Heḏi naa Yôesi Táḏáví ay omuuˀiḏi unbí tꞌaywó̖ˀdi iweḏi wâywhimaˀpꞌä̖́ḏiḏáhoˀ , ihayḏibâa taˀgendi íwhimaˀpꞌä̖́ní .
45016018	Sin	Ki̖ˀmin tꞌowa-á Naˀinbí Sedó Christ-gîˀ wíḏívítꞌôeˀopí , hewänbo ingîˀḏa̖ˀ háa didaˀ waagi dívíwänpiˀoˀ . Tꞌowaví̖ˀgeḏi dívíhíˀmáaḏí inbí híˀ saˀwó̖ˀ díntꞌoetꞌóe , hewänbo kindiḏi in toˀwên ihay kaˀpowa dâymáapíˀin ovâyhôeyóˀoˀ .
45001029	Sin	Yä̖ˀḏâapîˀ-áḏí híwó̖ˀpîˀ-áḏíḏa̖ˀ inbí píˀnä́ khóˀyé díntoˀon ; hânho diha̖ˀtꞌaa ; wây-á toˀwêndáḏá háaˀwänbo-á dimuu ; hânho dithúutꞌóe ; hä̖̂ä̖ḏi wänbo tꞌä̖hkí ditꞌowatꞌa̖kha̖nudaˀ ; hânho dívítꞌaymáa ; hä̖̂ä̖ḏi wänbo tꞌä̖hkí dívíhôeyómáa ; wây-á tꞌowaví̖ˀgeḏi yanäkí dívíˀánshaamáa heḏá dívíhíˀmáa ;
55001014	Recommendation	Nä́ˀi híwó̖ˀdi hä̖ä̖wí Yôesi Táḏáḏí uví mange wônyoeˀandiˀ mänˀá̖yîngihûuwí . I Yä̖ˀḏâaˀi Pꞌoewa̖a̖hâ̖a̖ naˀinbí píˀnä́ khóˀyé gínthaaˀiḏáho wóekhä̖ge̖ˀnamí kin biˀa̖míḏí .
43015022	Sin	Naaḏi naví híˀ dovâytu̖ˀâ̖a̖míḏí oˀä̖ä̖píḏáho nä́ˀi tꞌaywó̖ˀdi wíḏínmuupíwän . Hewänbo oˀä̖ä̖-ákun , heḏânho nää wîˀ wänbo wíˀûnkoeḏipí natú̖níḏí , ‘ Naa wíḏînhanginnáhpí dáytꞌaywó̖ˀnannin . ’
45006006	Faith	Gínhanginná nä́ˀin : Tꞌaywó̖ˀtoˀin tꞌowa gimuuwän , hewänbo Jesus-áḏí phéˀwan deeḏi gichuu waagibá gínpóe heḏânho háa gimúˀde waagiˀin wíyá wígimúnípíḏí , heḏá iweḏá i tꞌaywó̖ˀdi iweḏi dímaˀpꞌä̖́ḏi-í ,
62003010	Sin	Toˀwên inbí wówátsi taˀge dâyhonpíḏí háa inbí tíˀûuwin páaḏéˀin dâyséegípíḏí Yôesi Táḏávíˀin wíḏimuupí . Heḏi kindiḏânho nahanginná wéˀin tꞌowa Penísendiví ây ûnmuuˀin heḏá wéˀin Yôesi Táḏáví ây ûnmuuˀindá .
45008007	Sin	Heḏânkun wí toˀwí háa nawänpidaˀ waagi iˀa̖míˀinda̖ˀ iˀánshaaˀoḏi Yôesiví hä́nbiˀ waagiˀbá namuu , gá Yôesiví tsontu̖u̖ wíˀiˀaˀgindopíḏân , heḏi wíˀûnkoeḏipí ônˀaˀginnamíḏí .
44002026	Faith	Heḏiho naví píˀnä́ khóˀjé ohíhchan , heḏi naví híhchan niˀgeḏi dáyhéeˀa̖mí . Tobá naví túˀ dînchuu wänboˀ , naa dînhanginná heḏá dótsíkhaˀmáa owáywówápúuwíˀin .
44013001	Description	Oe Antioch búˀ iwe in wéˀgen méesateˀindáḏí wên Jôesi Táḏáví tukheˀmindá heḏá wên iví híˀ ovâyhá̖ˀoˀindá dijiˀ . Ginnân dikhá̖wä̖́ : Barnabas-á , Saul-á , Simeon-dá ( i-á “ Phéndi Sen ” gin óetu̖ˀoˀ ) , Lucius-á ( i-á Cyrene nangeˀi namuu ) , Manaen-dá ( i-áḏí heḏá iˀ tsondi Herod-áḏí wéˀge dasôe ) .
56001011	Sin	Nakhâyˀä̖ˀ nä́ˀi ki̖ˀbi híˀ âyˀahkhâa-íˀin , gá hä̖ä̖wí dínkhâyˀä̖hpîˀ dâyhá̖ˀoˀḏân hôeyóḏí dâywänpichä̖ˀtꞌaaníḏí , heḏiho báyékí táḏáˀindá yíyáˀindá inbí ây wóegé ovâypeḏeeˀoˀ .
43013011	Sin	Jesus ûnhanginná toˀwíḏí óeku̖hpegítꞌóeˀi namuuˀin , heḏânho natú̖ , “ Tꞌä̖hkíḏíbo khá̖a̖píˀin wíˀímuupí ” gin .
43010001	Sin	“ Naaḏi taˀgendi wâytu̖máa , wí toˀwí kwꞌáayéḏí oe kꞌúwá phéhkhaa búge natsꞌû̖ˀdi i phéhkhaa phóḏi i̖ˀgeḏi natsꞌú̖nívíˀweḏi , i-á wí sänbiḏa̖ˀ namuu .
44014005	Violence	Heḏiho wên Huḏíyo-áḏí wên Huḏíyo dimuupíˀindáḏí in búˀwin pꞌóˀḏéḏíˀin wóegé dívíˀánshaamä́gi ovä̂nwa̖ˀa̖míḏí heḏá ovä̂nkꞌusä̖ä̖yú̖-íḏá .
43021017	Description	Poewingíˀwe Jesus-di Peter óehéeˀandi óetsikáyin , “ Simon , John-bí ay , ti naa díséegí ? ” Peter naháachanpóe nää poewingîˀ Jesus-di óetsikáyindi , “ Ti naa díséegí ” gin , heḏihoˀ óetu̖ˀan , “ Naˀinbí Sedó , hä̖ä̖wí tꞌä̖hkí ú̖hanginná , naaḏi wíséegíˀin ú̖hanginná . ” Jesus-di óetu̖ˀan , “ In tꞌowa naví kꞌúwá waagiˀinbá dînmuuˀin ovâyhúuyôení .
43012023	Description	Jesus natú̖ , “ Ihayḏi púnúˀ nanânho nakeepúwíḏí hayˀi omuuˀin , naa tꞌä̖hkí tꞌowagîˀ oˀaypu̖yä̖ˀiˀ .
45002022	Sin	Wây-á tꞌowa ovâytu̖ˀo wíyá toˀwíví sedó-áḏí háa kwiyó-áḏí wíḏívíwho̖hkwomáˀve-ípí gin , heḏi háaḏan i-á wíˀbo kinbá itꞌaywó̖ˀdoˀ ? I natû̖ˀ itꞌayˀin i hä̖ä̖wí tꞌowa dâykhíyéˀiˀ inbí yôesi dínmuu waa dâycha̖a̖ˀiˀ , heḏi háaḏan i-á nä́ˀi hä̖ä̖wíbá isä̖ˀboˀ i tewhá wáyyé nakwꞌó̖ˀ deeye ?
45007008	Sin	Hewänbo hä̖ˀin tsontu̖u̖ i̖ˀgeḏi ohá̖hpóe ihayḏá shánkí dáytꞌaywó̖ˀnamíˀindá odaˀpóe , heḏiho wíyá i hä̖ä̖wí navîˀ namuupîˀ shánkí owänpidaˀ . Hewänbo i tsontu̖u̖ nakꞌóepíḏá háˀto taˀgendi dînhanginnáníwän dáytꞌaywó̖ˀnannin .
44026017	Grace	Naaḏi wísankhâymáa wíˀgín in Huḏíyo dimuuˀinbíˀpiye heḏá in Huḏíyo dimuupíˀinbíˀpiyá , heḏi inbíˀweḏi naaḏi wînˀaywoení .
56003003	Sin	Gínkhâyˀä̖ˀ kin waagi ívíˀâ̖a̖míˀin , gá wáymûu naˀin wáˀ hanginta̖hpíˀin gimúˀdeḏân , heḏá tꞌóyanpíˀindá gimuuwän , in taˀgen namuu iweḏi gihângepóewän , háa naˀinbí túuˀú iwe gicha̖a̖ waagiḏa̖ˀ ívíˀoḏi wíˀbo ívípihíhchanmäḏi nä́ˀi híwó̖ˀpîˀ hä̖ä̖wíḏí naˀin dípanhógi waa gínpóe , naˀinbí wówátsi-á tꞌä̖hkí yä̖ˀḏâapíḏa̖ˀ ívíˀowän , githúutꞌóewän , wây-á tꞌowaḏá dítꞌaywän heḏi naˀindi wáˀ indá âytꞌaywän .
54005021	Recommendation	Yôesi Táḏáví páaḏépiyeboˀ , heḏá Christ Jesus-ví páaḏépiyá , heḏá in makówáwin tꞌôepa̖ˀa̖a̖ˀin Yôesi Táḏáḏí ovâyde̖ˀmanninbí páaḏépiyá , kayˀindi wítu̖máa , nä́ˀi ho wítu̖ˀandiˀ nâaˀaˀginnamí , heḏi wíˀbo wíˀuntú̖nípí wí toˀwíví̖ˀgeḏi háa híwó̖ˀ háa híwó̖ˀpí iˀannin ú̖taˀgendihanginnáhpíḏíboˀ , heḏi wíˀuntú̖nípí wí toˀwí híwó̖ˀdi namuuˀin nâawänpihíḏíboˀ .
44009043	Description	Peter ee Joppa nä́ˀi sen Simon gin nakhá̖wä̖́ˀivíˀwebo híwó hay thaa iwóyí̖ˀ . Simon-dá púje tä̖́vikandiˀ-ân namuu .
43008021	Sin	Jesus wíyá ovâyhéeˀandi ovâytu̖ˀan , “ Naa nä́weḏi omän , heḏi undi dítu̖wä̖khâymáa , hewänbo unbí tꞌaywó̖ˀdi waˀḏi bînmáaḏíboˀ íchuwagítꞌóe . Wáy omän diwepiyeˀbá wíˀúnkoeḏí-ípí ímu-íˀin . ”
43012026	Faith	Toˀwên naagîˀ dívítꞌôeˀa̖míˀin didaˀḏi naa díyu̖u̖máˀve-íˀin dínkhâyˀä̖ˀ , heḏihoˀ iwáygé naa oyiˀ iwe , naví tꞌôeˀin iwáygébá diyê̖e̖ní . Toˀwên naagîˀ dívítꞌôeˀoˀin naví Táḏáḏí ovâytu̖ˀâ̖a̖mí híwó̖ˀ dívítsiyeˀannin . ”
54003004	Description	iví kꞌaygiḏá híwó̖ˀdi tsondi-á namúní heḏá iví áyyä̖̂ä̖-á háa dívíˀo wänbo tꞌóyannindá aˀginhá̖ˀindá dimúní .
52005011	Recommendation	Heḏiho wíˀnä́ táye úvíkayˀâ̖a̖mí heḏá úvíkweewaasenwaatu̖ˀâ̖a̖mí , háa nää úvíkanhon waagibá .
62003011	Recommendation	Nä́ˀinnân namuu in híˀ ítꞌoeˀin páaḏé iweḏiboˀ : Gínkhâyˀä̖ˀ wíˀnä́ táye ívíséegíhûuwíˀin .
43003001	Description	Wí sen Nicodemus gin nakhá̖wä̖́ˀi Jesus-víˀpiyeˀ khu̖ˀḏéeḏí namää . I-á Pharisee tꞌowa namuu heḏá in Huḏíyoví tsonnin diweḏiˀibá namuu . Iḏi Jesus óetu̖ˀan , “ Há̖hkandiˀ , gínhanginná Yôesi Táḏáḏí wóesan naˀin díhá̖ˀa̖míḏí . Wí toˀwí Yôesi Táḏáḏí óekhä̖ge̖ˀmáaˀiḏa̖ˀmân ûnkoeḏi ikeeya̖míḏí i pínnán u̖ḏi dînkeeyo waagibá . ”
59002025	Description	Heḏi hanbá ûnpóe nä́ˀi kwee Rahab wänboˀ , i-á senäˀbíˀpiyeˀ iku̖ˀpꞌáyˀéˀi namuu . Hebo tobá ha̖ˀbi namuu wänboˀ , in wíye Huḏíyo senäˀ kaaḏi dapówáˀin i búuˀú dä̂nmúníḏí ovä̂nkhä̖ge̖ˀnan , heḏi wây-á piˀwên pꞌóegé i̖ˀgeḏi dawáymu-í kin ovä̂ntu̖ˀan heḏânho in búuˀúwin tꞌowaḏi wíˀovä̂nhéyípíḏí . Heḏáho kin ovä̂nkhä̖ge̖ˀnandibo Yôesi Táḏáḏí Rahab óecha̖a̖ tꞌaywó̖ˀdi wíˀimáapí waagi .
54002015	Faith	Yôesi Táḏáḏáho kwiyä̖ˀ ovâyˀá̖yîngiˀa̖mí dívíˀayyoˀ ihayḏi ivíˀpiyeˀ dívíwhä̖yundeḏi , heḏá tꞌowa-á dâyséegíḏá , heḏá yä̖ˀḏâaˀin wówátsi-á dâyhondá heḏá dívípiˀaˀgindoḏá .
44013017	Grace	Naˀin Israel tꞌowa Jôesi Táḏávíˀpiye ívíwä̖yundeˀ , heḏi hä́nˀoeboˀ iˀḏân nanbí thehtáy pahpáˀin dîndeˀman , heḏá oe Egypt nange dithaa ihayḏi ovâykhä̖geˀnan dívíˀâytꞌowasôewé-íḏí , tobá iwewin wíḏimuupí wänboˀ , heḏáháˀ iví kayḏi hä̖ˀi nange iweḏi ovâypiye .
44015008	Grace	Jôesi Táḏá tꞌowa tꞌä̖hkíví ánshaa ûnhanginná , heḏi naˀin dînkeeyan iˀḏá in Huḏíyo dimuupíˀin wáˀ ovâysígíhógiˀin iˀ Yä̖ˀḏâaˀi Pꞌoewa̖a̖hâ̖a̖ ovâymä́giḏi . Naˀin dímä́gi waabá in ovâymä́gi .
59002011	Sin	Kinho namuu : Yôesi Táḏá natú̖ , Wíyá toˀwíví kwiyó-áḏí háa sedó-áḏí wíˀúvíwho̖hkwomáˀve-ípí . Heḏá Yôesi Táḏábá natú̖ , Wívîntꞌowatꞌa̖há̖nuˀbé-ípí . Heḏânho tobá wíyá toˀwíví kwiyó-áḏí háa sedó-áḏí wíˀúvíwho̖hkwomáapí wänboˀ , wí toˀwí bînhayḏi Yôesiví tsontu̖u̖ tꞌä̖hkí bînˀaˀginhá̖nú waagibá úvíˀan .
43010028	Grace	heḏi wówátsi nahándepíˀin dovâymäˀ , heḏi háˀto hä̂nhay wänbo dihá̖a̖ní , heḏá háˀto-á toˀwíḏí wänbo naví mangeḏi ovâyhóní .
45016020	Grace	Yôesi Táḏáḏí naˀin díkhä̖ge̖ˀdoˀ ánshaaginpíḏíbo gikwo̖ˀníḏí , heḏi iḏibáho hây napóe ihayḏi Penísendiví kay ônhá̖nú-í heḏânho undi bîntꞌáaníḏí . Christ-ví séegísehkanä-á bînmáˀve-í .
55003005	Sin	indáho Yôesivíˀnäpiyeˀ dimuu waabá dívíkanhûuwí , hewänbo háawin iví kay ûnmuu wänbo wíḏínhanginnánípí . Haˀwâaˀin tꞌowavíˀweḏi biyâatä̖́ä̖-í .
45012005	Description	
56003008	Faith	Nä́ˀi otú̖ˀi-á taˀgen namuu , heḏi odaˀ u̖ḏi in tꞌowa ihayḏa̖ˀ i̖ˀgeḏi ovâyhíˀmáˀve-íˀin , heḏânho in Yôesivíˀpiyeˀ ho dívíwhä̖yundeˀin hä̖̂ä̖ḏi wänbo tꞌä̖hkí híwó̖ˀda̖ˀ dívíˀâ̖a̖mí . Nä́ˀi otú̖ˀi-á híwó̖ˀdiḏa̖ˀ namuu , heḏá in tꞌowa tꞌä̖hká ovâykhä̖ge̖ˀdoˀ .
59002023	Faith	heḏiho iweḏi nathaypóe háa Yôesiví ta̖ˀnin diwe Abraham-bí̖ˀgeḏi nata̖ˀmuu waa , kinnân : Abraham-di Yôesi Táḏáví híˀ ônwhä̖yu̖ , heḏi iví whä̖yu̖ ûnmuuḏi Yôesi Táḏáḏí óecha̖a̖ tꞌaywó̖ˀdi wíˀimáapí waagi , heḏá Yôesiví kꞌema ûnmuu kin óetu̖ˀan .
59002001	Faith	Tíˀûuwin páaḏéˀin , Naˀinbí Sedó Jesus Christ i shánkí hayˀivíˀpiyeˀ úvíwhä̖yundeˀ . Heḏiho wáy wên tꞌowa shánkí híwó̖ˀ wívînmáˀve-ípí in wé̖ˀgeˀinbíˀweḏi .
45003013	Sin	Wí penípho óehuuḏi nasu̖u̖ waagibá inbí híˀ-á tayˀi dínmuu , hôeyóḏa̖ˀ inbí hän diwe dínkwꞌó̖ , háa ditû̖ˀ waa whä́npû̖u̖ví sóˀpꞌoe waagiˀbá dínmuu ,
45009030	Faith	Heḏiho háa otsꞌantú̖ waa kinnân natu̖ˀdaˀ : In tꞌowa Huḏíyo dimuupíˀin dívíwhä̖yundeḏi dipóe in toˀwên Yôesi Táḏáḏí ovâycha̖a̖máaˀin tꞌaywó̖ˀdi wíḏâymáapí waagi , tobáháa háḏíḏí ki̖ˀmin dipúwíˀin dâytu̖wä̖máapí wänboˀ .
54003009	Faith	hewänbo pín taˀge hayḏi in há̖hkan Yôesi Táḏáḏí naˀin dînthayyannin dívíwhä̖yú̖-í .
54006002	Recommendation	Heḏi inbí tsonnin Jesus-víˀpiyeˀ dívíwhä̖yundeḏáhoˀ , in pantꞌôeˀin wíḏínkhâyˀä̖hpí ovâyˀaˀginhá̖nú-íˀin tíˀûuwin páaḏéˀin diwänpimuuḏiboˀ , hewänbo dínkhâyˀä̖ˀ ingîˀ shánkí híwó̖ˀ wänbo dívítꞌôeˀa̖míˀin , gá nä́ˀin tsonnin in panbí tꞌôe iweḏi híwó̖ˀdi dâyhóndeˀindá Christ-víˀpiyeˀ dívíwhä̖yundeˀin wáˀ dimuuḏân , heḏá Yôesiḏá ovâyséegí .
45003003	Faith	Heḏi tobá wáy wên in háa dínkhâyˀä̖ˀ waagi wíḏívíˀopí wänboˀ , ti Yôesi wáˀ ûnˀóḏe-í iˀa̖míḏí háa itu̖u̖ˀan waagi ?
43019034	Violence	Wí sundaḏo iví yún phéḏí Jesus waˀmä́ägé óeyún , heḏi pꞌoe-áḏí ûndáḏí wónkí ûnpee .
43015012	Recommendation	Nä́ˀin tsontu̖u̖ naaḏi wâytu̖máa : Wíˀnä́ táye úvíséegíhûuwí naaḏi wâyséegí waagibá .
45006013	Recommendation	Wáy wí wänboˀ unbí túuˀúḏí tꞌaywó̖ˀkan wänbo yä̖ˀdâapíkan wänbo wívînkanmä̂änípí . Shánkíḏí kinnân úvíˀa̖mí : Unbí wówátsi-á Yôesi Táḏá bînmä̂äní gá iḏân chuwa iweḏi wovâywhahógiḏi wówátsi tsꞌa̖a̖min wovâymä́giḏân , heḏá unbí túuˀú tꞌä̖hkíḏá híwó̖ˀdiḏa̖ˀ Yôesi Táḏágîˀ bînˀa̖mí .
45011026	Grace	Heḏi owáy nä́ˀin wé̖ˀgeˀin tꞌowa Yôesivíˀpiyeˀ diˀä̖ä̖ ihayḏânho tꞌä̖hkí in Israel-ˀin wáˀ ovâyˀaywoení . Yôesi Táḏáví ta̖ˀnin diwe ûnta̖ˀmuu háa i natú̖ˀin : I aywondi-á Zion diweḏi nakä̖ˀä̖ä̖gítꞌóe , heḏi in Israel-ˀinbí yä̖ˀḏâapíkan ovâyyâaˀa̖mí .
52002015	Violence	In Huḏíyoḏânkun hä́nˀoe Yôesi Táḏáví tukhe̖ˀmin ovâyhá̖nú , heḏá indibá Naˀinbí Sedó Jesus óehay , heḏá naˀindá wáˀ díkhe̖hpiye . Indiḏá Yôesi Táḏá hây wänbo wíˀóehíhchandopí , heḏá toˀwên tꞌä̖hkí dâyyoegiˀoˀ .
44009001	Violence	Ihayhä̖̂ä̖bá Saul ívíwo jänäkí in Nanbí Sedó Jesus-víˀpiye dívíwä̖yundeˀinbí̖ˀgeḏi ihíˀmáa . Natû̖ˀ iˀḏi ovâytꞌakha̖nukhâymáaˀin .
43017013	Description	“ Heḏi nää uvíˀpiyeˀ omän , heḏi dáyyûusuˀoḏi nä́ˀi tꞌä̖hkí otû̖ˀ waˀḏi nä́ä oepáa kꞌayḏi oyiḏiboˀ , heḏânho inbí píˀnä́ khóˀyé tꞌähkí híhchan dâymáˀve-í , naa dómáa waagibá .
60004013	Recommendation	Undá wíˀínbo hí̖ˀíngin bîntꞌôephaḏende Christ itꞌôephaḏe waagibá , heḏiho bíhíhchanpuwave gin únpoeˀoḏi . Heḏânho wáy wí thaa hä̖́yú̖ hayˀi i-á namuuˀin nakeepóe ihayḏiho shánkí wänbo íhíhchanpúuwí .
44011006	Description	Heḏi híwó in aa phoge dómûˀ , heḏi tꞌä̖mägeˀin hä̖ä̖pandá pꞌoekanu-á pä̖́ä̖yu̖-á tsíḏé-á dovâymûˀ .
44018003	Description	Paul-á nä́ˀin wíjeˀinbíˀpiye namää heḏi indáḏí iwóyí̖ˀ . I-áḏí indáḏí teˀaapaˀin dimuuḏi wéˀge dívítꞌôeˀan .
45006012	Sin	Heḏânkun wíˀúvímä̂änípí i tꞌaywó̖ˀdiḏi wovâytꞌaaníḏí , heḏi unbí túuˀú iwe háa íwänpicha̖a̖ waagi wíˀúvíkanhûuwípí , nä́ˀi túuˀú-á wáy wí thaa únkhangítꞌóe .
53003012	Recommendation	Naˀinbí Sedó Jesus Christ-di naˀin dînkꞌûˀ ki̖ˀmin tꞌowa nä́ˀin tsontu̖u̖ âymä̂äníḏí heḏá kaygi̖ˀdi âytu̖ˀâ̖a̖míḏá : Hanginpí híwó̖ˀ inbí wówátsi dâyhûuwí , heḏá dívítꞌôeˀa̖mí inbí wówátsigîˀ dâychä̖ˀtꞌaaníḏí .
44007009	Sin	“ Nä́ˀindá inbí tíˀûu Joseph-víˀpiye dithúupóeḏí óeku̖ˀpꞌégi , heḏi wây-á senäˀ oe Egypt-piye dimännindi óekumäḏi indáḏí óehoˀ .
44011028	Description	Wí wêe in diweḏi Agabus gin nakhá̖wä̖́ˀiˀ iwí̖nú , heḏi in méesateˀin tꞌowa ovâytu̖ˀan , “ Iˀ Yä̖ˀḏâaˀi Pꞌoewa̖a̖hâ̖a̖ḏi naa dînhanginˀânnan diha̖a̖puwagíˀoˀin wä̖́hä̖̂ä̖ tꞌä̖hkí . ” Háa Agabus natú̖ waa taˀgendi napóe Claudius natsondimuu ihayḏi .
44020036	Description	Paul ihíˀbowa ihayḏi idégeˀdisóge heḏi tꞌä̖hkí in wéˀgendáḏí dívíjûusuˀan .
59001002	Recommendation	Tíˀûuwin páaḏéˀin , hânho bíhíhchanpuwave tobáháa bîntꞌôephaḏende wänboˀ ,
62001006	Sin	Yôesi Táḏá-áḏí naˀinbí wówátsi âyhondi gitú̖ḏáhoˀ , hewänbo waˀ tꞌaywó̖ˀdi i̖ˀgebo gimändáhoˀ , ívíwänpihôeyóˀoˀ , heḏi khu̖u̖ eeḏi waagibá giyiḏi in taˀgen namuuˀindá wíˀâyhonpí .
44010011	Description	
44002009	Description	Naˀindá Parthia-windá gimuu , heḏá Media-windá , Elam-windá , Mesopotamia-windá , Judea-windá , Cappadocia-windá , Pontus-windá , Asia-windá , Phrygia-windá , Pamphylia-windá , Egypt-windá , Crete-windá , Arabia-windá , heḏá Libya-windá oe Cyrene búˀ tsowa , heḏá wáy wên naˀindá Rome búˀḏá giˀáḏâapówá . Wáy wên naˀin Huḏíyo gimuu , heḏá wáy wêndá Huḏíyo gimuupí wänbo nä́ˀin Huḏíyoví khuu âyhon . Hewänbo tobá wä̖́hä̖̂ä̖win gimuu wänboˀ , nä́ˀin senäˀ nanbí tundi dívíhíˀmáaḏí gitꞌoeˀo , heḏi dítu̖máa iˀ báyékí heˀendi Jôesi Táḏá iˀan niˀgeḏi . ”
54001018	Recommendation	Timothy , u̖ naví ay waagiˀbá unmuuˀiˀ , nä́ˀi wítu̖máaˀi-á odaˀ á̖yîngiḏi nâaˀa̖míˀin , i-á háa in Yôesi Táḏáví tukhe̖ˀmindi ho wóetu̖ˀan waa biˀa̖míˀinbá namuu , heḏi inbí híˀḏiho wóekhä̖ge̖ˀnamí Yôesi Táḏáví tꞌôe híwó̖ˀ mânˀa̖míḏí , wí híwó̖ˀdi sundaḏo híwó̖ˀ ihä́nbo waagiˀbá unmúníḏí .
56001015	Sin	In toˀwên yä̖ˀḏâaˀin dimuuˀingîˀ hä̖ä̖wí tꞌä̖hkí híwó̖ˀdi namuu , hewänbo in yä̖ˀḏâapíˀin dimuuˀin heḏá wíḏívíwhä̖yundepíˀingîˀ-á hä̖́ä̖bo híwó̖ˀdi wíḏínmuupí . Nä́ˀinbí ánshaa wänbo yä̖ˀḏâapîˀ dínmuuḏi wíḏínhanginnáhpí wéˀi wí híwó̖ˀdi namuu , wéˀi wí híwó̖ˀpîˀ namuuˀindá .
44009021	Description	In tꞌowa iví híˀ ditꞌoeˀin tꞌä̖hkí ovâyháaˀandi dívípitu̖máa , “ Ti nä́ˀi-ân wínamuupíˀan iˀ toˀwíḏí oe Jerusalem ovâyhá̖núndeˀiˀ tꞌä̖hkí in Jesus óekhá̖yä̖́ˀdeˀin dívíjûusuˀoḏi ? Ti nä́äpiye wínaˀä̖ä̖píˀan ha̖ˀmin tꞌowa ovâywänpipanhóeníḏí , in Huḏíyoví owhaˀ pꞌóˀḏéḏíˀinbíˀpiye ovâyhûuwíḏí ? ”
50001021	Faith	Kinnân naagîˀ namuu : Christ-ân naví wówátsi waagiˀbá dînmuu , heḏi ochuuḏáho shánkí wänbo i-áḏí ocha̖ˀní .
50001006	Faith	heḏi naa taˀgendi dînhanginná Yôesi Táḏábá namuu nä́ˀi ikhâymáaˀiˀ nää iweḏi páaḏépiyeˀ , heḏi owáy i thaa Christ Jesus nawáypówá ihayḏá nä́ˀi híwó̖ˀ wovâyˀoˀi-á únbowaḏée-í .
62005020	Faith	Heḏá wáˀ gínhanginná Yôesi Táḏáví ay nä́ä oepáa kꞌayḏipiyeˀ naˀä̖ä̖ˀin , heḏi iḏi kaˀpowa dímä́gi heḏânho i taˀgendi Yôesi namuuˀi âytáa-íḏí . Heḏiho nä́ˀi taˀgendi Yôesi namuuˀi-áḏí wé̖ˀge ívíhon , iví ay Jesus Christ-áḏá wé̖ˀge gimuuḏi . I-ân i taˀgendi Yôesi namuu , heḏi ibá in wówátsi nahándepíˀin napä̖yiˀi namuu .
45012018	Recommendation	Unnânho únkꞌóe úvíkhä̖ä̖-íḏí heḏânho nakoeḏiḏáho tꞌä̖hkí tꞌowa-áḏí tsa̖a̖ginpíḏíbo unbí wówátsi bînhûuwí .
43014027	Grace	“ Naaḏi wâykhä̖ge̖ˀnamí heḏânho ánshaa iwe wíˀíkwo̖ˀnípíḏí . Naaḏa̖ˀ dînkoeḏi han wâyˀa̖míˀin , in toˀwên Yôesi Táḏá dâytaapíˀindá wíḏínkoeḏipí . Unbí píˀnä́ khóˀyé wíˀíˀá̖yîngi-ípí heḏá wíˀíkhuwôedaˀípí .
43012047	Grace	Naa wóˀtû̖ˀpí in toˀwên naví híˀ ditꞌoeḏi hewänbo wíḏâyˀaˀgindopíḏí dínkhâyˀä̖ˀ ovâytuchä̖nú-íˀin . Naa oˀä̖ä̖ tꞌowa dovâyˀaywoeníḏí , dínkhâyˀä̖ˀ ovâytuchä̖nú-íˀin otú̖níḏá yoe .
62003012	Sin	Wígínkhâyˀä̖hpí Cain waagiˀinbá gimúníˀin . I-á i Penísendivîˀ ûnmuu , heḏânkun iví tíˀûu ihay . Heḏi háaḏan Cain-di óehay ? Gá iví tíˀûu-á iyä̖ˀḏâakanhondân , hewänbo i-á híwó̖ˀpíḏa̖ˀ iˀoˀ .
54001017	Faith	Hä̖̂ä̖ḏi wänbo tꞌä̖hkí Yôesi Táḏá âyˀaˀginhûuwí , heḏá kwꞌáayéboˀ âymáˀve-í . I-ân i tsondi shánkí hayˀi namuu , i-ân wínachuˀpí , i-ân wínakeeˀä́npí , i-ân i wîˀḏa̖ˀ Yôesi namuu . Hamân .
44006001	Description	Ihayhä̖̂ä̖bá shánkí wänbo tꞌowa Jesus-víˀpiye dívíwä̖yundeˀ , heḏi in Israel nangeḏi jáˀwéḏí diˀä̖ä̖ˀin Huḏíyo in koḏi Israel-ˀinbíˀpiyeˀ ditꞌayyaapóe . Ditû̖ˀ in kwiyä̖ˀ inbí senäˀ díntꞌahánnin thamuwaagi ovâykoegîˀhä̖ä̖wímäˀ dihayḏi nä́ˀin jáˀwéḏí diˀä̖ä̖ˀin kwiyä̖ˀ shánkí hí̖ˀínda̖ˀ ovâykoegiˀmäˀ in koḏi Huḏíyo kwiyä̖ˀvíˀweḏi .
60002021	Grace	Jôesi Táḏáḏí wovâytu̖hkánnan ivíˀin ímúuníḏí heḏânho bîntꞌôephaḏende wänbo úvíyä̖́ä̖ˀamíˀin íhá̖hpúuwí , gá Christ wáˀ ungîˀ itꞌôephaḏeḏân . Gindiḏi wovâyjéye háa únkhâyˀä̖ˀ úvíˀâ̖a̖míˀin , heḏi iví a̖htaa i̖ˀgebá ímú-í .
53003010	Recommendation	Waˀḏi undáḏí giyiˀ ihayḏibo nä́ˀin tsontu̖u̖ wâymä́gi : Toˀwí natꞌôedaˀpîˀ-á wívînhúuyôenípí .
43003016	Grace	Yôesi Táḏáḏí tꞌä̖hkí tꞌowa hânho ovâyséegíḏí iví wîˀ ayḏa̖ˀ ûnˀä́ndiˀ imä́gi , heḏiho toˀwên tꞌä̖hkí iví ayvíˀpiyeˀ dívíwhä̖yu̖ˀin háˀto dipeḏée-í hewänbo wówátsi nahándepíˀin dâymáˀve-í .
44019015	Description	Hewänbo han ditú̖ ihayḏi , iˀ yä̖ˀḏâapîˀ pꞌoewa̖a̖hâ̖a̖ḏi ovâytu̖ˀan , “ Jesus dótaa , heḏá toˀwí Paul namuuˀindá dînhanginná . Hebo undá — toˀinnan ímuu ? ”
44027002	Description	Wí sen Aristarchus gin nakhá̖wä̖́ˀi wáˀ naˀindáḏí najiˀ , i-á Macedonia nangewi búˀ Thessalonica iweḏiˀi namuu . Heḏi wí kophé Adramyttium búˀ iweḏiˀiˀ ívítógi . Nä́ˀi kophé-á nakhâymuu iˀ búˀây eeje oe Asia nange pꞌo kíngé i̖ˀgepiye namú-íḏí .
44007005	Description	Jôesi Táḏáḏí Abraham hä̖ä̖wí wänbo nä́ˀi nange iwe wíˀóemä́gipí ivîˀ ûnmúuníḏí , wí nan iˀa̖hkêeníˀi wänbo joe . Hewänbo Jôesi Táḏá iví tun imä́gi wáy wí thaa nä́ˀi nan óepä̖hkhâymáaˀin ivîˀ ûnmúuníḏí , heḏá owáy nachuu ihayḏá iví tíˀúugé kä̖ˀä̖ä̖ˀindá inbîˀ dínpuwagíˀo . Heḏi nä́ˀi tꞌä̖hkí Jôesi Táḏáḏí Abraham óetu̖ˀan waˀḏi iví páaḏéˀi ay ûnpu̖yä̖píḏíboˀ .
44007019	Description	I-á wên háawên jänäkíˀin nanbí tꞌowavíˀpiye iˀan , iˀḏá nanbí thehtáy pahpáˀin ovâykaygiˀan inbí ây hí̖ˀínnin jáˀwébo dâyjoeˀa̖míḏí dínchuu-íḏí .
43020003	Description	Heḏiho Peter-áḏí i wîˀ khä̖ge̖ˀdi-áḏí Jerusalem búuˀúḏí dapeeḏi i tꞌovápho iwepiye damää dä̂nmúníḏí háa iwe nakꞌóeˀin háa yoe .
44024016	Faith	Heḏi gin dáywä̖yundeḏi , hä̖̂ä̖ḏi wänbo tꞌä̖hkí dáykhä̖ä̖ḏe Jôesi Táḏáví páaḏépiye heḏá tꞌowaví páaḏépiyá híwó dáytsiyeˀa̖míḏí , heḏânho naví píˀnä́ khóˀjé dînhanginnáaníḏí híwó dáykanhonnin .
45007005	Sin	Háa giwänpidaˀ waagi ívítꞌaywó̖ˀdoḏi naˀinbí wówátsi âyhonwänhoˀ , heḏi ihayḏá wíyá shánkí ívítꞌaywó̖ˀnamíˀin gidaˀpoˀ nä́ˀi tsontu̖u̖ gitꞌoˀḏi , heḏi chuwa iwe gipóya̖ˀwän nä́ˀi tꞌaywó̖ˀdiḏi naˀinbí túuˀú dîntsonmáaḏíboˀ .
54002007	Faith	Heḏi Yôesiḏi naaho dísóge igîˀ dáyhéeˀa̖míḏí heḏá iví tꞌôekhuwaˀi-á omúníḏí , tꞌowa dovâytꞌôeˀa̖míḏí nä́ˀi hä̖ä̖wí i̖ˀgeḏi . In taˀgen wâytu̖máa , wíḏáyhôeyómáapí , naaho dísógeˀi-ân omuu nä́ˀin Huḏíyo dimuupíˀin tꞌowa dovâyhá̖ˀa̖míḏí háa dívíwhä̖yú̖-íˀin heḏá hä̖ä̖wí taˀgen namuuˀi-á .
62003024	Faith	Toˀwên Yôesi Táḏáví tsontu̖u̖ ônˀaˀginhonnindá i-áḏí wé̖ˀge dimuu , heḏá i-á indáḏíbá namuu , heḏi nä́ˀin gínhanginná gá iví Yä̖ˀḏâaˀi Pꞌoewa̖a̖hâ̖a̖ dímä́giḏân .
45012016	Recommendation	Tꞌä̖hkíḏí handa̖ˀ úvímáˀve-í . Wíˀúvíyêngiˀánshaamáˀve-ípí , hewänbo in wä̖hphaḏe kwꞌáyeˀin dimuupíˀindáḏí úvíwóení . Wíˀíˀâ̖a̖nípí hä̖ä̖ tꞌä̖hkí íhá̖ˀin .
43006056	Faith	Toˀwí naví tûu ûnpꞌoeḏi óekhóekhú̖u̖mä́giˀi-á naa-áḏí namuu heḏá naa-á i-áḏá .
43011027	Faith	Martha-ḏi óetu̖ˀan , “ Heḏân ha̖a̖ , Naˀinbí Sedó , naa dáywhä̖yundeˀ u̖-ân unmuu i Yôesi Táḏáḏí wóesógeˀiˀ tꞌowa ovâyˀaywoeníḏí , Yôesi Táḏáví ay-ân unmuu . Ívítsíkhaˀmáawän nä́ä oepáa kꞌayḏipiyeˀ unˀä̖́ä̖-íḏí . ”
44002042	Faith	Heḏi ginnân dívíkanhon : In Jesus-ví tꞌôekhuwaˀinbí há̖hkan tꞌä̖hkí dâytꞌôeyandeḏá dâysígíhóndeˀ , heḏá in wéˀgen dívíwä̖yu̖ˀindáḏí híhchandi dívíwéˀgeˀoˀ , heḏá wéˀgá dívíhúujoḏá dívíjûusuˀoˀ .
44012002	Violence	Heḏá wáˀ natsonpóe James wí tsijó pháˀḏí óeháyjíḏí , i-á John-bí páˀḏây ûnmuu .
55002016	Recommendation	In tꞌowa Yôesi dâyˀaˀginpí waa dívíhéeˀoˀinbíˀweḏi heḏá toˀwên inbí híˀ dínchä̖ˀmuupíˀinbíˀweḏi biyâaˀa̖mí . Haˀwâaˀi híˀḏí tꞌowa Yôesivíˀweḏi shánkí ovâyyâaˀoˀ .
62003015	Sin	Toˀwên inbí tíˀûuwin páaḏéˀin dínmuuˀin dâytꞌayhonnindá tꞌowa tꞌa̖kha̖nuˀin waagiˀinbá dimuu , heḏi un únhanginná wí toˀwí natꞌowatꞌa̖kha̖nutꞌóeˀi-á in wówátsi nahándepíˀin wíˀimáapíˀin .
43021015	Faith	Dívíhúubowa ihayḏi Jesus-di Simon Peter óetsikáyin , “ Simon , John-bí ay , ti u̖ḏi naa díséegí nä́ˀin wé̖ˀgeˀindiví shánkí ? ” Peter-di óetu̖ˀan , “ Hoi , Naˀinbí Sedó , u̖-ân ú̖hanginná naaḏi wíséegíˀin . ” Jesus-di óetu̖ˀan , “ In tꞌowa naví kꞌúwáˀây waagiˀinbá dînmuuˀin ovâyhúuyôení . ”
44007013	Description	Heḏi wíyá dimää ihayḏi Joseph-di ovâykeeyan i-á inbí tíˀûu dínmuuˀin , heḏá Pharaoh-á ûntsꞌanhanginpóe toˀwên Joseph-ví tꞌowa ûnmuuˀin .
60003010	Recommendation	Iví taˀnin diwe ginnân ûntaˀmuu : Wí toˀwí iví wówátsi híhchandi ihûuwíˀin nadaˀiˀ heḏá híwóˀdi thaa nadaˀḏá , wíˀûnkhâyˀä̖hpí yä̖ˀḏâapí tun ihéeˀa̖míˀin heḏá wínahójotꞌôenípí .
44004032	Description	Tꞌä̖hkí in Jesus-víˀpiye dívíwä̖yundeˀin handa̖ˀ diˀánshaapóe , heḏá wêeḏa̖ˀ dimuu waa dicha̖a̖ inbí píˀnä́ khóˀjé . Toˀwí wänbo wínatú̖hpí , “ Nä́ˀi naa dómáaˀiˀ navîˀḏa̖ˀ dînmuu , ” hewänbo tꞌä̖hkíḏíbo inbí hä̖ä̖wí tꞌä̖hkí dívíyä̖́múndeˀ .
44013048	Faith	In Huḏíyo dimuupíˀin iwebá dijiˀin nä́ˀi híˀ ditꞌoeḏi hânho dihíhchanpóe , heḏi ditú̖ , “ Nanbí Sedó Jôesi Táḏáví híˀ híwóˀdi ûnmuu . ” Heḏi tꞌä̖hkí in toˀwên Jôesi Táḏáḏí ovâydeˀmannin nä́ˀin wówátsi nahándepíˀin dâykáyjíḏí ivíˀpiye dívíwä̖yu̖ .
50004009	Recommendation	Naví híˀ ítꞌoe heḏá naví tsiyekan dînmûˀ , heḏiho tꞌä̖hkí navíˀweḏi íhá̖hpóeˀi-áḏí i há̖hkan navíˀweḏi bînhógiˀi-áḏí ihayḏa̖ˀ úvíkanhûuwí , heḏi kin úvíˀoḏá Yôesi Táḏá undáḏí nayê̖e̖ní , iḏá díkhä̖ge̖ˀdoˀ ánshaaginpíḏíbo gikwo̖ˀníḏí .
53003015	Recommendation	Naa wóˀtu̖ˀdaˀpí toˀwí ha̖ˀbiˀ namuuˀiˀ unbí hä́nbiˀ únmuu waagibá bîncha̖a̖máˀve-íˀin , hewänbo shánkíḏí unbí tíˀûu bîntumakheˀo waagibá nä́ˀi toˀwí bîntumakheˀa̖mí heḏânho i-á ûnhanginpúwíḏí híwó̖ˀ wíˀikanhonpíˀin .
50003014	Faith	Wí ä̖ä̖ˀiˀ páaḏébo napówá-íḏí ikhä̖ä̖ḏe waabá naa wáˀ dáykhä̖ä̖ḏe heḏânho hä̖ä̖wí Yôesi Táḏáḏí dímä̂äníˀin otꞌanpúwíḏí . Heḏi kinnân iḏi dînkhâymáa : Christ Jesus naagîˀ iˀannin namuuḏi Yôesi Táḏáḏí makówápiyeˀ dítu̖kánkhâymáa .
56002014	Faith	I-á naˀingîˀ ipimä́gi naˀinbí tꞌaywó̖ˀdi iweḏi dímaˀpꞌä̖́ḏi-íḏí heḏá nä́ˀi tꞌaywó̖ˀdi dînyâaˀa̖míḏá , heḏânho taˀgendi iví tꞌowa gimúníḏí , heḏi pín taˀge hayḏi gidaˀíḏí híwó̖ˀda̖ˀ ívíkanhûuwíḏí .
43005024	Faith	“ Taˀgendi wâytu̖máa , toˀwên naví híˀ dîntꞌóyandeḏi heḏá i naa dísandivíˀpiyeˀ dívíwhä̖yundeḏá wówátsi nahándepíˀin dâymáa , heḏi wíˀovâytuchä̖nú-ípí . Chuˀin waagiˀinbá nää wíḏimuupí , gá wówátsi dâykêˀḏân .
50003019	Sin	Indáho péyégépiyeho dimän . Yôesi dâyˀaˀginmä̂änívíˀweḏi húukandá su̖wä̖-á i̖ˀgeḏi shánkí dívíˀánshaaˀoˀ . Hä̖ä̖wí wôedaˀwó̖ˀdi dívíˀoˀ i̖ˀgeḏá dívíyêngihéeˀoˀ . Indá i hä̖ä̖wí nä́ä oepáa kꞌayḏiwi i̖ˀgeḏiḏa̖ˀ dívíˀanshaamáa .
54003006	Sin	Heḏi i-áho Jesus-víˀpiyeˀ itsꞌanwhä̖yu̖ˀi wínamúnípí , gá ki̖ˀbi namuuḏáho maˀḏi iyêngi-í heḏi kin iˀandáho Yôesi Táḏá iví̖ˀgeḏi natú̖ní itꞌaywó̖ˀnan gin , háa Yôesi Táḏá i Penísendiví̖ˀgeḏi natú̖ waabá , iyêngimáaḏí itꞌaywó̖ˀnan .
44004002	Description	Háa in wíjeḏi in tꞌowa ovâyhá̖ˀoˀin wíˀovâyhí̖ˀanpí , gá Jesus nawáywówápóe i̖ˀgeḏi ovâytu̖máaḏân , heḏi nä́ˀi natundaˀ wéˀgen tꞌowa ho dichuuˀin wáˀ diwáywówápuwagíˀo .
43004046	Description	Ee Galilee nange iwebá , i búuˀúˀay Cana gin dâytu̖ˀo iwepiyeˀ Jesus nawáymää . Iwânkun naná hä́ndíḏí pꞌoeḏi ho iméenapaa . Ee Cana wí sen hayˀi nayiˀ , heḏi iví eˀnú oe Capernaum búuˀúˀay iwe ûnhaykꞌóe .
45012011	Recommendation	Wíˀíbâa-ípí , hewänbo pín taˀge hayḏi Naˀinbí Sedó Yôesigîˀ úvítꞌôeˀa̖mí .
60001008	Faith	Undi Jesus bînsígí tobá wáymûu wänbo bînmûˀpí wänboˀ . Heḏi tobá nää bînmúndepí wänboˀ ivíˀpiye úvíwä̖yundeˀ , heḏá iweḏi hânho-á íhíhchan . Unbí híhchandá báyékí únmuu heḏá hânho saˀwóˀdi-á únmuuḏi ihay híˀ-á wíˀúnkwꞌóhpí bînthayya̖míḏí háawi únmuuˀin .
62004013	Grace	Kindiḏân gínhanginná Yôesi Táḏá-áḏí wé̖ˀge gimuuˀin heḏá i-á naˀindáḏá : Iḏi iví Yä̖ˀḏâaˀi Pꞌoewa̖a̖hâ̖a̖ dímä́gi .
43019029	Description	Iwe núˀ wên sä̖ˀä̖́wé whoegiˀin naméenaˀoyohayˀisaaˀin nachá̖ , heḏiho wên hä̖ä̖wên napꞌohsaaḏeeˀin i méena iwe dâypꞌohtógi , heḏi wên poesú hyssop kin dâytu̖ˀoˀ eeḏi dâytꞌiˀkꞌûˀḏi Jesus-ví sóe iwepiyeˀ ôntegeḏi ,
45016017	Recommendation	Tíˀûuwin páaḏéˀin kaygi̖ˀdi wâytumakhemáa , in toˀwên wovâywiyé-íˀin heḏá in taˀgeˀin pꞌôe iweḏi wovâyhângeˀa̖míˀin didaˀinbí̖ˀgeḏi úvíˀá̖yîngiˀa̖mí , indáho hä̖ä̖wí íhá̖hpóeˀivíˀweḏi wíyá piháawi wovâyhá̖ˀoˀ . Inbíˀweḏi úvíyâaˀa̖mí .
45012007	Recommendation	Toˀwí méesatewi khä̖ge̖ˀdiˀ namúníˀin ûnkoeḏiˀi-á ûnkhâyˀä̖ˀ híwó̖ iˀa̖míˀin . Toˀwí Yôesiví tu̖u̖ ovâyhá̖ˀa̖míˀi namuuˀi-á ûnkhâyˀä̖ˀ híwó̖ˀ ovâyhá̖ˀa̖míˀin .
43016023	Faith	“ Heḏi ihayḏi wíˀúntâynípí hä̖ä̖wí wänbo dítsikáyi̖ˀníḏí . Taˀgendi wâytu̖máa , hä̖ä̖wí naví Táḏá bîndaaˀandiˀ , navíˀpiyeˀ úvíwhä̖yundeḏi , iḏi wovâymä̂äní .
59004017	Sin	Toˀwí ûnhanginnândi ûnkhâyˀä̖ˀin híwó̖ˀ iˀa̖míˀin hewänbo iˀanpíḏá , i-á itꞌaywó̖ˀdoˀ .
43016002	Violence	In Huḏíyoḏi inbí méesate íve wovâytsuḏekhâ̖a̖ˀa̖mí , heḏá wáˀ shánkí wänbo únpúwí , wáy wí thaa nanáˀ diwe wovâytꞌa̖há̖núḏáho diˀâ̖a̖ní Yôesi Táḏágîˀ dívítꞌôemáaˀin .
43018023	Description	Jesus-di óetu̖ˀan , “ Wên háawên híwó̖ˀpíˀin naa otú̖ḏáhoˀ , ú̖khâyˀä̖ˀ ovâytu̖ˀâ̖a̖míˀin hä̖ä̖wí namuuˀin . Hewänbo háa otú̖ waa in taˀgen namuu-ákun , heḏânho wíˀú̖kꞌóepí dítsꞌemapháve-íˀin . ”
50004003	Recommendation	Heḏá u̖ taˀgendi naa-áḏí bitꞌôeˀoˀiˀ unmuuḏi , wídaˀmáa nä́ˀin kwiyä̖ˀ ovä̂nkhä̖ge̖ˀnamíḏí wîˀ dapúwíḏí , indá däntꞌôeˀoˀ i híwó̖ˀdi tu̖u̖ Jesus-ví̖ˀgeḏi tꞌowa dä̂ntꞌôeˀa̖míḏí . Heḏá Clement-dáḏí wây-á wé̖ˀgeˀindáḏí hanbá dívítꞌôeˀoˀ , inbí khá̖wä̖́-áho in ta̖ˀnin diwe dínta̖ˀmuu , iwe natû̖ˀ toˀwên dimuu in wówátsi nahándepíˀin dâymáaˀin .
45006002	Sin	Heḏân yoe . Tꞌowa chuˀin dimuuˀindá wíḏívítꞌaywó̖ˀdopí , heḏiho tꞌowa chuˀin waagiˀinbá gínkhâyˀä̖ˀ gimúníˀin heḏânho tꞌaywó̖ˀdi eeye wíˀívíhûuwípíḏí .
54006009	Sin	Hewänbo in toˀwên dikoḏitꞌowapáa-íˀin diwänpidaˀin dimuuˀindá yä̖ˀḏâapíḏa̖ˀ dívíkanhûuwíˀin dichanpoˀ , i hä̖ä̖wí didaˀi dâyhóníḏí . Inbí tꞌaywó̖ˀdi dínmúníˀiḏi wên phay ovâykꞌûˀ waabá dínpóe , heḏi iwe diwhêe . Indá dívíˀánshaaˀanpíḏíboˀ i hä̖ä̖wí ovâywänpiwha̖hkangítꞌóeˀi didaˀ , heḏi nä́ˀi hä̖ä̖wíḏá áagépiyeˀ ovâywhá̖ve-í heḏá peḏee iwe ovâytôení .
45003009	Sin	Nää otsikapúwí , ti naˀin Huḏíyo shánkí híwó̖ˀnin gimuu in wé̖ˀgeˀin tꞌowavíˀweḏi ? Heḏân yoe . Naaḏi ho wâykeekwꞌóḏi tꞌä̖hkíḏíbo tꞌaywó̖ˀtoˀinda̖ˀ gimuuˀin , naˀin Huḏíyo-á heḏá in Huḏíyo dimuupíˀindá .
44007041	Sin	Ihayhä̖̂ä̖ḏi wí hä̖ä̖wí wí wáasíˀay waa ûncha̖a̖ˀi dâypaa , i-á inbí jôesi dínmuu waa dâycha̖a̖ , heḏá dâyˀanimâatꞌahá̖nú inbí aˀgin dívímä̂äníḏí , heḏi nä́ˀi hä̖ä̖wí inbí mandibo dâypaaˀiˀḏi báyékí ovâyhíhchanmä́gi .
44002040	Recommendation	Báyékí wíyá ha̖ˀbibá Peter-di kayˀindi ovâytu̖ˀan , heḏá háa dívíˀa̖míˀin ovâytumakheˀandi ovâytu̖ˀan : “ Úntáy wovâyˀaywoeníˀin heḏânho wíwovâytuhchä̖ä̖nú-ípíḏí nä́ˀin híwóhpíˀin tꞌowa nä́we dithaaˀin ovâytuhchä̖nukhâymáa waagibá . ”
45008013	Faith	Háa íwänpidaˀ waagiḏa̖ˀ unbí wówátsi bînhondá íchuu-í . Hewänbo i Yä̖ˀḏâaˀi Pꞌoewa̖a̖hâ̖a̖ úvímä́giḏáho wovâykhä̖ge̖ˀnamíḏí i tꞌaywó̖ˀdi unbí túuˀúḏí úvíˀoˀi bînyâaˀa̖míḏí , kindiḏânho in taˀgennin wówátsi bînkéyí .
45010011	Faith	Yôesiví ta̖ˀnin diwá ûntû̖ˀ , In toˀwên ivíˀpiyeˀ dívíwhä̖yundeˀindá háˀto dichanpúwí híwó̖ˀpîˀpiyeˀ dívíwhä̖yundeˀin .
45001008	Faith	Heḏi nää-á hä̖̂ä̖ḏi Jesus Christ dóhéeˀan ginhay-á Yôesi naví Táḏá dókú̖ˀdaaˀoˀ un tꞌä̖hkí ímuuḏi , gá wéngé tꞌä̖hkí tꞌowa dívíhíˀmáaḏân unbí whä̖yu̖ i̖ˀgeḏi .
52001004	Faith	Tíˀûuwin páaḏéˀin , un Yôesi Táḏáḏí wovâyséegíˀin , gínhanginná iḏi wovâyde̖ˀmannin ivíˀin ímúníḏí .
60004008	Recommendation	Nä́ˀindá shánkí nachä̖ˀmuu : Pín taˀgeḏi wíˀnä́ táye úvísígíhûuwí , gá tꞌowa bînsígíḏá báyékí inbí tꞌaywóˀdi bînˀowójéndeḏân .
44027001	Description	Heḏiho in tsonnin diˀánshaapóe naˀin kophé iweḏi oe Italy-piye dísaaníḏí , heḏiho Paul heḏá wây-á pandáḏí ovâyjoeˀan wí tä̖gintä̖ ( 100 ) sundaḏo ovâytsonmáaˀiví mange . Nä́ˀi sendá Julius gin nakhá̖wä̖́ , heḏi in sundaḏo iˀ Rome-wi tsondi pꞌóˀḏéḏîˀvíˀin gin ovâykhá̖yä̖́ˀdeˀin diweḏiˀi-ân namuu .
60002002	Faith	Wí hínchä̖́ˀi ay natsꞌanˀaypu̖yä̖ˀi nawâapꞌodaˀ waagibá , un wáˀ únkhâyˀä̖ˀ hânho ídaˀíˀin Jôesiví tun íhá̖hpúuwíˀin . Iví tundá yä̖ˀḏâaˀiḏa̖ˀ ûnmuu , heḏá nä́ˀi tundá unbí píˀnä́ khóˀjé únkwꞌôndi wovâykhóekhú̖u̖mäˀ , heḏiho bînhógiḏá unbí wä̖yu̖-á únkaypúuwí , heḏá wovâyˀaywoení .
59001027	Faith	Hewänbo wí toˀwíḏí Yôesi naˀinbí Táḏá taˀgendi óeˀaˀginmäˀi-á kinnân ikhâymáa : In toˀwên yíyápíˀindá táḏápíˀindá dimuuˀin heḏá in kwiyä̖ˀ inbí senäˀ dínchuuˀin dimuuˀindá iḏi ovâypu̖wä̖khâymáa ovâykhä̖ge̖ˀnamíḏí inbí tꞌôephaḏe iweḏi ovâyyâaˀa̖míḏí , heḏá wáˀ ipiˀá̖yîngiˀa̖mí heḏânho nä́ˀi yä̖ˀḏâapíkan in tꞌowa Yôesi Táḏá dâytaapíˀin dívíˀoˀi namuuˀiḏi wíˀóepeḏeeˀa̖mípíḏí .
44007058	Violence	Heḏi khóhkayḏi oe búˀ jáˀwépiye óehoˀ , heḏi in ôntꞌeˀpꞌíḏeˀin inbí kꞌéwéˀi to dívípꞌä̖́ḏiḏi wí eˀnú Saul gin nakhá̖wä̖́ˀiví núˀ dâyjoeˀan iˀá̖yîngiˀa̖míḏí , heḏáháˀ Stephen óekꞌusä̖yu̖ óeháyjíḏí .
45015011	Faith	Heḏá wíyá wáygá wáˀ nata̖ˀmuu : Un Huḏíyo ímuupíˀindi Naˀinbí Sedó bintégé , un tꞌowa tꞌä̖mäpiyeˀ ówîngeˀindi báyékí bintégé .
45011036	Faith	Yôesi-áho hä̖ä̖wí tꞌä̖hkí ikhíyé . Hä̖ä̖ tꞌä̖hkí waˀḏi namän Yôesiví mange imáaḏí , heḏá hä̖ä̖ tꞌä̖hká ivîˀ-á ûnmuu . Heḏiho hä̂nhay wänbo tꞌä̖hkí kwꞌáayéboˀ âymáˀve-í . Hamân .
43001029	Faith	Wíyá tháwä́n John-di Jesus óemûˀ ee nayiˀ iwepiyeˀ naˀä̖ḏi , heḏi iví̖ˀgeḏi natú̖ , “ Binmúˀḏí i naˀä̖ˀiˀ . I-á Yôesi Táḏáḏí óesan wí kꞌúwáˀay waagiˀbá nachúu-íḏí , tꞌä̖hkí tꞌowaví tꞌaywó̖ˀdi ovâyyâaˀa̖míḏí .
43010010	Grace	Wí sänbiˀ-á naˀä̖ˀ in kꞌúwá ovâysänhóníḏí heḏá ovâytꞌa̖há̖nú-íḏá , heḏá ovâyháˀḏä̂nnamíḏá . Hewänbo naa-á oˀä̖ä̖ tꞌowa dovâywówátsimä̂äníḏí , heḏi nä́ˀin wówátsi dovâymäˀi-á shánkí híwó̖ˀnin namuu .
50003020	Faith	Hewänbo naˀindáho makówá i̖ˀgeḏá ívíˀánshaaˀoˀ , gá iwá naˀinbí ú̖wä̖́nä́ waagibá gínnândân , heḏiho pín taˀge hayḏi âytsíkhaˀmáa naˀinbí aywondi gínmuuˀiˀ iweḏi gínwáyˀä̖ä̖-íḏí , i-á Naˀinbí Sedó Jesus Christ namuu ,
45015007	Recommendation	Wíˀnä́ táye bíséegíhóˀgí . Christ-di un wovâyséegíhógi waagibá , un wáˀ wíˀnä́ táye úvíséegíhûuwí , heḏânho tꞌowa Yôesi Táḏá dâytegé-íḏí .
44021024	Recommendation	Indáḏí ópûn , heḏi háa ditú̖ waa dívíbowaˀin dâykeeyan dihayḏi , u̖-á háa dívíˀo waa hanbá biˀa̖mí , heḏá ingîˀ ovâywáˀâa-í tꞌä̖hkí ovâykꞌoewá-íḏí . Gin biˀandáho tꞌä̖hkí tꞌowa dínhanginnáaní nä́ˀi Moses-ví tsontun mânˀaˀgindoˀin , heḏiho hä̖ä̖wí uví̖ˀgeḏi ditû̖ˀdi-á taˀgen wínamuupíˀin .
45004012	Faith	Heḏá in toˀwên kin ditaamuuˀindá wáˀ Abraham-dá inbí táḏá waagiˀbá dínmuu , hewänbo in tꞌä̖hkívîˀ-á yoe . Abraham-bí ây waagiˀin taˀgendi dimúníḏí , indá díntáy iví a̖htaa eeye dívíˀa̖htuyé-íḏí , i waagibá whä̖yu̖ dâymáˀvé-íḏí , in taaḏa̖ˀbá yoe , gá nä́ˀi whä̖yu̖-áho Abraham imáaḏân waˀ in taa ikêˀpíḏíboˀ .
44001026	Description	Heḏi wíje kꞌuˀây eeḏi in senäˀbí khá̖wä̖́ ovä̂ntaˀkꞌûˀ , heḏi wêe kꞌuu dâykêˀ Matthias-ví khá̖wä̖́ ûnkꞌóeˀiˀ . Heḏiho Matthias-á wí Jesus-ví tꞌôekhuwaˀi-á napóeḏí in wéˀgen tꞌôekhuwaˀindáḏíbá iwón .
45004007	Grace	Kinnân ita̖ˀnan : In toˀwên inbí yä̖ˀḏâapí tsiyekan ovâyˀowóyéˀindáḏí in toˀwên inbí tꞌaywó̖ˀdi ovâyyâaˀannindáḏí dihíhcha̖a̖ .
59004009	Recommendation	Unbí tꞌaywó̖ˀdi únmuuḏi bítaachanpuwave , heḏá bíkꞌáykháapuwave , heḏá bísíhtä̖ä̖ . Íséeyê̖e̖níˀin únkhâyˀä̖ˀ ípꞌâayê̖e̖nívíˀweḏi . Íhíhcha̖a̖-ívíˀweḏi , bînkeeya̖mí íkꞌáykháapóeˀin .
64001011	Recommendation	U̖ wíséegíˀiˀ , in toˀwên híwó̖ˀ dívítsiyekanhonnin waagiˀbá unmúní , in híwó̖ˀpîˀ dívítsiyekanhonnin waagá yoe . Toˀwên híwó̖ˀ dívítsiyekanhonnindá Yôesi Táḏávíˀin dimuu , hewänbo in toˀwên híwó̖ˀpîˀ dívítsiyekanhonnindá wíḏínhanginnáhpí háawi i namuuˀin .
45004011	Faith	Tíˀúugéḏân Yôesi natú̖ Abraham in taa ikéyíˀin nathaypúwíḏí Yôesiḏi ho óecha̖a̖máaˀin tꞌaywó̖ˀdi wíˀimáapí waagi . Hewänbo kin Yôesi ho iˀan Abraham-bí whä̖yu̖ ûnmuuḏibo waˀ in taa imáapíḏíboˀ . Heḏânkun Abraham-dá tꞌä̖hkí in toˀwên taˀgendi Yôesivíˀpiyeˀ dívíwhä̖yundeˀinbí táḏá waagiˀbá dínmúní , tobá nä́ˀin Huḏíyoví kꞌewe̖ˀ taa dâymáapí wänboˀ , heḏi in wáˀ Yôesiḏi ovâycha̖a̖máa tꞌaywó̖ˀdi wíḏâymáapí waagi .
45006007	Grace	gá toˀwên dichuuˀindá tꞌaywó̖ˀ diweḏi dimaˀpä̂ndân .
50002021	Sin	Tꞌä̖hkí in wé̖ˀgeˀin inbí wówátsi i̖ˀgeḏiḏa̖ˀ dívíˀánshaamáa , Christ Jesus-ví tꞌôe i̖ˀgeḏá yoe .
43006039	Grace	I dísandiˀ nadaˀ in tꞌowa naa dímä́giˀin naaḏi dovâyˀá̖yîngiˀa̖míˀin heḏânho wîˀ wänbo in diweḏi wínapeḏée-ípí , hewänbo i tꞌä̖ˀgi thaa nanáˀ dihayḏi naaḏi in tꞌä̖hkí wíyá dovâywáywówápaa-í .
52003006	Description	Hewänbo nää-á Timothy naˀinbíˀwe nawáypówá , heḏi wí híwó̖ˀdi tu̖u̖ úvíkanhon niˀgeḏi dînkán . Iḏi dítu̖ˀan unbí whä̖yu̖ waˀḏi únkayˀin heḏá séegí-á bînmáaˀin , heḏá hä̖̂ä̖ḏi wänbo tꞌä̖hkí naˀinbí̖ˀgeḏi híwó̖ˀda̖ˀ úvíˀánshaamáaˀin , heḏá taˀgendá ídaˀin wíyá díwáymúníˀin , naˀindi wâymúníˀin gidaˀ waagibá .
60005004	Grace	Christ-á iˀ kꞌúwá á̖yí̖ˀdi pꞌóˀḏéḏîˀ waagiˀbá namuu . Heḏi híwó igîˀ úvítꞌôemáaḏá , owáy nawáypówá ihayḏi iˀ úntꞌanmuuˀiˀ bînhóení , hä̖ˀi-á hä̂nhay wänbo saˀwóˀdi namúuní heḏá háˀto nahá̖a̖ní .
43012006	Sin	
62004016	Faith	Heḏiho gihá̖hpóe heḏá ívíwhä̖yunde Yôesi Táḏáḏí díséegíˀin . I-ân naséegítꞌóe , heḏi toˀwên in séegí dâyhonnindá Yôesi Táḏá-áḏí dimuu heḏá i-á indáḏá .
44011019	Description	Stephen óehay ihayḏi pha̖a̖piyeḏi in Jesus-víˀpiye dívíwä̖yu̖ndeˀin ovâyjänäkíˀoˀ heḏiho tꞌä̖mäpiye dishavemää . Wáy wên oe Phoenicia nangepiye dimää , wây-á oe Cyprus nangepiyá , heḏá wây-á oe Antioch búˀpiyá . Eeje indi in Huḏíyo tꞌowaḏa̖ˀmânho Jesus-ví̖ˀgeḏi ovâytu̖ˀan , in Huḏíyo dimuupíˀin tꞌowa-á joe .
54006006	Faith	Hewänbo in toˀwên Yôesiví khuu ipiyeˀ dívíwhä̖yundeˀindáho dihíhcha̖a̖ i hä̖ä̖wí dínkwꞌó̖ˀdiḏiboˀ , heḏiho koḏitꞌowa waagiˀinbá ho dimuu .
60002020	Faith	Yä̖ˀḏâapíkan úvíˀoḏi wovâywhä̖́ḏiḏi úvíyä̖́ä̖ˀandáhoˀ , i̖ˀgeḏi wíˀúvíjêngihéeˀa̖mípí . Hewänbo tobá híwó úvíˀo wänbo wovâytꞌôephadekandoḏáhoˀ , heḏá úvíyä̖́ä̖ˀandá , Jôesi Táḏá undáḏí nahíhchanpúuwí .
45006001	Sin	Báyékí tꞌaywó̖ˀdi dînˀowóyéndeḏiho Yôesiví séegísehkanä shánkí ûnkeepoˀ . Heḏiho hân gínkhâyˀä̖ˀ ívíˀa̖míˀin ? Ti in taˀgen gínkꞌóe ívítꞌaywó̖ˀkanhûuwíḏí wíyá shánkí iví séegísehkanä ûnkeepúwíḏíboˀ ?
45004016	Faith	Heḏânkun hä̖ä̖wí híwó̖ˀdi ívíˀanpíḏíbo Yôesi iví tu̖u̖ imä́gi tꞌä̖hkí in Abraham-bí ây iweḏiˀin dimuuˀin dínkoeḏi iví séegísehkanä dâykéyíˀin inbí whä̖yu̖ dínmuuḏi . Heḏi kin Yôesiḏi ovâyˀâ̖a̖mí in toˀwên i tsontu̖u̖ dâymáaˀinda̖ˀbá yoe , hewänbo tꞌä̖hkí in toˀwên dívíwhä̖yundeˀin Abraham iwhä̖yu̖ waagibá . Abraham-dá táḏá waagiˀbá gínmuu tꞌä̖hkí naˀin taˀgendi Yôesivíˀpiyeˀ ívíwhä̖yundeˀingîˀ .
44028018	Description	In Rome-windi háawin tꞌaywóˀnin naa dáyˀannin dînnuwä̖ , hewänbo indá dínhanginpóe háawin díháyjíˀin wänbo wíḏáyˀanpíḏí , heḏiho dímaˀpꞌä̖̂ä̖ḏi-íˀin didaˀwän .
45009016	Grace	Heḏânkun Yôesiví iya ûnmuuḏibo wí toˀwí ide̖ˀboˀ , nä́ˀi toˀwí óede̖ˀmamíˀin nawänpidaˀḏibo-á yoe , háa isóˀḏíndeḏibo-á yoe .
45007023	Sin	Hewänbo dînhanginná hä̖̂ä̖ḏi wänbo tꞌä̖hkí naví túuˀú tꞌä̖hkí iwe wíyá piˀwí hä̖ä̖wí nayiˀ , i-á naví híwó̖ˀdi ánshaa-áḏí ihä́nbo waagibá , heḏi naví túuˀú iweḏi owänpitꞌaywó̖ˀdikandaˀḏi wí pantꞌôeˀi waagi opoˀ .
59002014	Faith	Naví tíˀûuwin páaḏéˀin , tobá wí toˀwí natû̖ˀ wänbo in whä̖yu̖ Jesus-víˀpiyeˀ imáaˀin , wây-á tꞌowa iḏi híwó̖ˀ wíˀovâyˀohpíḏáhoˀ , ti nä́ˀi toˀwíví híˀ ûnchä̖ˀmuu ? Ti Yôesi Táḏáḏí ônˀaywoení wí toˀwí ki̖ˀmin whä̖yu̖ ûnmuuḏiboˀ ? Yoe , háˀtoˀ .
43007025	Description	Wên tꞌowa ee Jerusalem diweˀin ditú̖ , “ Ti nä́ˀi sen i toˀwí naˀinbí tsonnindi óehéyíˀin didaˀi wínamuupíˀan ?
43020022	Faith	Kin natú̖ ihayḏi iví hâ̖a̖ḏi ovâysiphayḏi , heḏi ovâytu̖ˀan , “ I Yä̖ˀḏâaˀi Pꞌoewa̖a̖hâ̖a̖ unbí píˀnä́ khóˀyé úntsꞌú̖ní .
45010003	Sin	Ho wíḏínhanginnáhpí háa Yôesi iˀoˀin heḏânho iḏi tꞌowa ovâycha̖a̖máˀve-íḏí tꞌaywó̖ˀdi wíḏâymáapí waagi , heḏiho indá dâytu̖wä̖máa háḏíḏí ha̖ˀmin wíˀbo dívípipáa-íḏí , heḏiho háa Yôesiḏi kin ovâyˀa̖míˀin wíḏâyhóndepí .
62005010	Faith	Toˀwên Yôesi Táḏáví ayvíˀpiyeˀ dívíwhä̖yundeˀindá inbí píˀnä́ khóˀyé dínhanginná háa Yôesi Táḏá natú̖ waa taˀgen namuuˀin . Hewänbo toˀwên Yôesi Táḏáví híˀ wíˀônwhä̖yundepíˀindá wí hôeyóˀi waagibá óepaˀ , háa iḏi iví ayví̖ˀgeḏi dítu̖ˀannin wíḏívíwhä̖yundepíḏí .
43014012	Faith	Taˀgendi wáytu̖máa , toˀwên navíˀpiyeˀ dívíwhä̖yundeˀindá , naa dáyˀan waabá in wáˀ dívíkankhâymáa , heḏá waˀḏi shánkí heˀendi hä̖ä̖wí-á dívíkankhâymáa , gá naa naví Táḏávíˀpiyeˀ omändân .
56002009	Recommendation	In pantꞌôeˀin dimuuˀin ovâytu̖ˀâ̖a̖mí inbí tsonninbí tu̖u̖ dâytꞌóyaaní , heḏá i tꞌôe dâyˀoˀiḏi inbí tsonnin ovâyhíhchannamí , heḏá wáˀ wíḏívítu̖whä́nnâamípí ,
54003007	Recommendation	Heḏi nakhâyˀä̖ˀ wáˀ in tꞌowa méesateˀin dimuupíˀindi nä́ˀi méesatewi tsondi óeˀaˀgeeníˀin , heḏânho yä̖ˀḏâapí iví̖ˀgeḏi wíḏívíhíˀmáve-ípí heḏi Penísendiḏáho ônphaykꞌûˀ iwá wínawhêe-ípí .
60003016	Recommendation	Hä̖̂ä̖ḏi wänbo tꞌä̖hkí únkhâyˀä̖ˀ unbí píˀnä́ khóˀjé únhanginnáaníˀin yä̖ˀḏâaḏa̖ˀ úvíkanhonnin , heḏânho wí toˀwí jänäkí unbí̖ˀgeḏi ihéeˀan wänbo nawôedaˀpúuwí iví híˀ ûnmuuḏi , gá Christ-víˀpiye úvíwä̖yundeḏi yä̖ˀḏâaˀin wówátsi bînhondân .
43006040	Faith	Kinho naví Táḏá nadaˀ dáyˀa̖míˀin , gá nadaˀḏân tꞌä̖hkí in dínhanginnáˀnin naa iví ay omuuˀin , heḏá navíˀpiyeˀ dívíwhä̖yundeˀin wówátsi nahándepíˀin dâymáˀve-íˀin . Heḏi i tꞌä̖ˀgi thaa nanáˀ dihayḏi naaḏá wíyá dovâywáywówápaa-í ” kin Jesus-di ovâytu̖ˀan .
44012023	Violence	Wesebo Nanbí Sedó Jôesi Táḏáḏí wí makówáwi tꞌôepa̖ˀa̖a̖ˀiˀ óesan Herod óehayˀámíḏí , heḏi pubä́ḏí iví see ônkꞌoeḏiho nachuu . Han ûnpóe iḏi in tꞌowa wíˀovâytu̖ˀanpíḏí Jôesi Táḏáḏa̖ˀmân hayˀi namuuˀin .
54001006	Sin	Hewänbo wên tꞌowa-áho han wíḏívíˀopí , hewänbo hä̖ä̖wí nachä̖ˀmuupí i̖ˀgeḏiḏa̖ˀ dívíhéeˀoḏi Yôesiví taˀgeˀin pꞌóegéḏí dívíhângeˀan .
45001016	Faith	Yôesi Táḏáví híwó̖ˀdi tu̖u̖ḏi naa wíḏíwôedaˀmähpí . Nä́ˀi tu̖u̖-ân nakay , heḏi i̖ˀgeḏi Yôesiḏi tꞌä̖hkí tꞌowa in ipiyeˀ dívíwhä̖yundeˀin ovâyˀaywondeˀ , páaḏé in Huḏíyo dimuuˀindá , heḏá in Huḏíyo dimuupíˀindá wáˀ .
54004014	Recommendation	In Yôesi Táḏáví tukhe̖ˀmindi wóehéeˀandi in méesateˀin tsonnindá uvîˀḏi dívímankwꞌóḏiḏi Yôesi Táḏáḏí háawên híwó̖ˀnin wóemä́gi heḏânho iví tꞌôe mânˀa̖míḏí , heḏiho nää-á nä́ˀin wóemä́giˀindá ú̖khâyˀä̖ˀ híwó̖ˀ mânˀá̖yîngiˀâ̖a̖míˀin .
52005016	Recommendation	Hä̖̂ä̖ḏi wänbo tꞌä̖hkí íhíhcha̖a̖-í .
52004014	Faith	Ívíwhä̖yunde Jesus nachuuˀin heḏá nawáywówápóeˀindá , heḏânkun kin wáˀ ívíwhä̖yundeˀ : Toˀwên Jesus-víˀpiyeˀ dívíwhä̖yundeˀin inbí wówátsi dâybowa wänboˀ , Yôesi Táḏáḏí ovâywáywówápaa-í Jesus-áḏí dikwo̖ˀníḏí owáy nawáyˀä̖ä̖ ihayḏi .
62004015	Faith	Tꞌä̖hkí toˀwên in tꞌowaví páaḏépiyeˀ ditû̖ˀnin Jesus-á Yôesi Táḏáví ay namuuˀin , Yôesi Táḏá indáḏí namuu heḏá indá i-áḏá .
43010009	Grace	Naa wên khaa phóḏi waagiˀinbá omuu , heḏá in navíˀpiyeˀ dívíwhä̖yundeˀin wên kꞌúwá in phéhkhaa búge ditsꞌú̖ˀnin waagiˀinbá-á dimuu . Heḏi kꞌúwá dipiˀ inbí koegîˀ dâysháa-íḏí heḏá wíyá ditsꞌúya̖ˀ waagibá , in navíˀpiyeˀ dívíwhä̖yundeˀin ovâyˀaywoení heḏá hä̖ä̖wí díntáyˀi-á dâymáˀve-í .
62002029	Faith	Únhanginná Christ-ân híwó̖ˀda̖ˀ iˀoˀin , heḏiho únhanginná wáˀ tꞌä̖hkí toˀwên inbí wówátsi taˀge dâyhonnindá Yôesi Táḏávíˀweḏi diˀâypu̖yä̖ˀin .
44013047	Grace	gá Nanbí Sedó Jôesi Táḏáḏí iví taˀnin diwe naˀin ginnân dítu̖ˀandân : Naaḏi u̖ˀ wídeˀman wí ko waagiˀbá unmúuníḏí , in Huḏíyo dimuupíˀinbíˀpiye unmú-íḏí , in tꞌowa tꞌä̖hkí nä́ä oepáa kꞌayḏi háḏíḏí ovâyˀaywoeníˀin ovâytu̖ˀâ̖a̖míḏí . ”
44002033	Description	Jôesi Táḏáḏí Jesus-á makówápiye óepiyeḏi iví koˀḏíngéḏí óesóge . Jôesi Táḏá iví tun imä́gi iˀ Yä̖ˀḏâaˀi Pꞌoewa̖a̖hâ̖a̖-á Jesus óemä̂äníḏí , heḏi háa natú̖ waa iˀan . Heḏiho iˀ hä̖ä̖wí nää nä́we ítꞌoeˀoˀiˀ heḏá bînmúndeˀi-á iˀ Yä̖ˀḏâaˀi Pꞌoewa̖a̖hâ̖a̖-ân iˀoˀ .
43011004	Faith	Jesus nä́ˀin natꞌoe ihayḏi natú̖ , “ Tobáháa nahay wänbo nawówáyê̖e̖ní , heḏiho háa ûnpúwíˀin namuuḏi in tꞌowa dâymûˀḏi Yôesi Táḏá kwꞌáayéboˀ óemáˀve-í , heḏá naa iví ay omuuˀi wáˀ kwꞌáayébo dímáˀve-í . ”
45001017	Faith	Nä́ˀi híwó̖ˀdi tu̖u̖ḏi díhá̖ˀandi gínhanginná háa Yôesi Táḏáḏí tꞌowa ovâycha̖a̖máaˀin tꞌaywó̖ˀdi dâymáapí waagi . Hewänbo inbí whä̖yu̖ dínmuuˀiḏiḏa̖ˀ kin iˀoˀ , hä̖ä̖wí híwó̖ˀdi dívíˀoˀi namuuḏá yoe , iví ta̖ˀnin diwe ûnta̖ˀmuu waagi : Wí toˀwí Yôesivíˀpiyeˀ taˀgendi iwhä̖yundeḏáhoˀ , iví whä̖yu̖ ûnmuuḏibo Yôesiḏi óecha̖a̖máa tꞌaywó̖ˀdi imáapí waagi , heḏi wówátsi óemä̂äní .
43019017	Description	Heḏáháˀ Jesus óehoˀḏi iweḏi napee wên phéˀwan igíˀin ipiˀíhhondi , heḏi in okú “ Pꞌó̖hkhú̖bay ” gin dâytu̖ˀoˀ iwe dipówá , Hebrew tu̖u̖ḏá ditû̖ˀ “ Golgotha ” gin .
45012006	Faith	Yôesiḏi piˀḏinbo magan dímä́gi , hewänbo tꞌä̖hkí ha̖ˀbiḏa̖ˀ wígínmuupí . Wí toˀwí ûnkoeḏiḏi wí Yôesiví tukhe̖ˀbi waagibá ihéeˀa̖míḏí , i-á ûnkhâyˀä̖ˀ kin iˀa̖míˀin hä̖́yú̖ iví whä̖yu̖ ûnmuu ihay iweḏi .
45010012	Grace	Tꞌä̖hkí tꞌowagîˀ handa̖ˀ napoˀ , in Huḏíyogíˀindá , in Huḏíyo dimuupíˀingíˀindá wáˀ , gá tꞌä̖hkí tꞌowagîˀ wîˀḏa̖ˀ wí shánkí natsonyiˀi naˀä́ndân , heḏi iḏá báyékí híwó̖ˀdi ovâymäˀ in toˀwên ivíˀpiyeˀ dívíyûusuˀannin ovâykhä̖ge̖ˀnamíḏí .
45010004	Faith	Nääho tꞌä̖hkí in toˀwên Christ-víˀpiyeˀ dívíwhä̖yundeˀindá wíyá ho wíḏíntáypí dívísóˀḏêe-íḏí i tsontu̖u̖ dâyˀaˀginnamíḏí heḏânho dipúwíḏí in toˀwên Yôesi Táḏáḏí ovâycha̖a̖máaˀin tꞌaywó̖ˀdi wíḏâymáapí waagi .
50004006	Recommendation	Báyékí ánshaa iwe wíˀíkwo̖ˀnípí , hewänbo hä̖ä̖wí tꞌä̖hkí i̖ˀgeḏi úvíyûusuˀâ̖a̖mí-á , heḏá Yôesi Táḏá-á hä̖ä̖wí úntáyˀi bîndaaˀa̖mí , heḏi kin úvíˀoḏi bînkú̖ˀdaaˀâ̖a̖mí wáˀ .
52004006	Recommendation	Toˀwí wänbo wíˀûnkhâyˀä̖hpí wíyá toˀwí Jesus-víˀpiyeˀ iwhä̖yundeˀi híwó̖ˀpí óemáˀve-íˀin háa iví kwee háa sen óekwee-íˀin . Thayˀeeḏi heḏá kayˀindá ho wâytu̖ˀan , Naˀinbí Sedó Yôesiḏi in toˀwên han dívíˀoˀindá ovâytuchä̖nukhâymáa .
43005020	Faith	I Táḏáḏí naa díséegí , heḏiho hä̖ä̖wí tꞌä̖hkí iˀoˀi dînkeeyoˀ , heḏi iḏá hä̖ä̖wí shánkí heˀendi-á dóˀa̖míˀiˀin naa dînkeekankhâymáa , heḏânho un wovâyháaˀa̖míḏí .
57001022	Recommendation	Heḏi nää waˀḏi wíyá hä̖ä̖wí wídaaˀa̖mí : Ti wí íve dînkhâyˀa̖mí dáywhonwóyí̖ˀníḏí ? Undi dînyûusuˀoḏiho naa ocha̖a̖ hanwaapíḏíbo Yôesi Táḏáḏí díwáypunmä̂äníˀin unbíwepiyeˀ .
52005012	Recommendation	Tíˀûuwin páaḏéˀin , nä́ˀin naˀindi wâydaˀmáa : Bînˀaˀginnamí in toˀwên unbí̖ˀge diyiˀin Naˀinbí Sedó Yôesiḏi ovâykwꞌóḏiˀin wovâypahûuwíḏí heḏá wovâyhá̖ˀa̖míḏí . Indá kin dâyˀa̖míḏí báyékí dívítꞌôemáa .
43009022	Description	I senbí táḏáˀin in Huḏíyoví pꞌóˀḏéḏíˀin dä̂nkhuwôedaˀmáa , gá dâywéhpêeˀandân i méesate ee ovâytsuḏekhâ̖a̖ˀa̖míḏí toˀwên ditû̖ˀnin Jesus-á namuu i toˀwí Yôesi Táḏáḏí óesógeˀiˀ tꞌowa ovâyˀaywoeníḏí .
50003003	Faith	Naˀinnân in taˀgen kꞌewe̖ˀ taa waagiˀinbá âymáaˀin gimuu , gá Yôesiví Pꞌoewa̖a̖hâ̖a̖ḏi naˀin díkhä̖ge̖ˀdoḏân Yôesi Táḏá âyˀaˀginmä̂äníḏí , heḏá naˀindá híhchandi gitû̖ˀ Christ Jesus-víˀin gimuuˀin , heḏá wíˀívíwhä̖yundepí hä̖ä̖wí wíˀbo ívíˀoˀiḏibo naˀin dînˀowóyé-íˀin .
62003023	Faith	Heḏi nä́ˀinnân iví tsontu̖u̖ ûnmuu : Gínkhâyˀä̖ˀ iví ay Jesus Christ-víˀpiyeˀ ívíwhä̖yú̖-íˀin , heḏá iḏá díyôn waagibá wíˀnä́ táye-á ívíséegíhûuwí .
59005013	Recommendation	Wénä wên un bîntꞌôephaḏendeḏi únkhâyˀä̖ˀ úvíyûusuˀa̖míˀin ; heḏi íhíhchandiḏá bînkhaˀwa̖mí Yôesi bîntegé-íḏí .
60001017	Recommendation	Jôesi Táḏávíˀpiye úvíjûusuˀoḏi bîntu̖ˀo “ Nanbí Táḏá ” gin , heḏi i-ân namuu iˀ ûnhanginnáˀdiˀ háa naˀin tꞌowa wíˀínbo ívíˀoˀin , heḏiho handa̖ˀ dímáaḏí wíˀínbo taˀgendi dítu̖ˀoˀ háa híwó háa híwóhpí ívíˀannin . Heḏânho waˀḏi nä́ä oepáa kꞌayḏi íkwꞌôndibo únkhâyˀä̖ˀ unbí wówátsi bînhûuwíˀin iˀ bînˀaˀginmáaḏí .
44020010	Description	Paul whaˀkꞌayḏi nawá̖ , heḏi idégeˀdisógeḏi iˀ eˀnú óebaˀaakêˀ , heḏi ovâytu̖ˀan , “ Ívíwoˀgi wíˀítaachanpúuwípí . Nä́ˀi-á nää nawówámuu . ”
55002010	Faith	Tobá háa naa dînpoˀ wänbo dáyyä̖́ä̖ˀoˀ in Yôesi Táḏáḏí ovâyde̖ˀmannin dimuuˀin dovâykhä̖ge̖ˀnamíḏí heḏânho in wáˀ Christ Jesus-di ovâyˀaywoeníḏí , heḏiho hä̂nhay wänbo tꞌä̖hkí saˀwó̖ˀda̖ˀ nanáˀ diwe ditháa-í .
60005014	Recommendation	Wíˀnä́ táye úvísígísengitu̖ˀâ̖a̖mí . Un Christ-víˀin ímuuˀindá ánshaaginpíḏíboˀ íkwoní .
54005020	Recommendation	Hewänbo taˀgendi wí méesateˀi tsondiˀ itꞌaywó̖ˀkanhondáhoˀ , in méesateˀin tꞌowa tꞌä̖hkíví páaḏépiyebo iví tꞌaywó̖ˀdi nâatu̖ˀâ̖a̖mí , heḏânho in wé̖ˀgeˀin méesateˀin tsonnin dikhuwôedaˀíḏí dívítꞌaywó̖ˀnamíḏí .
45014013	Recommendation	Heḏânkun wíyá ívítu̖u̖súuˀâ̖a̖mívíˀweḏi , ívíˀánshaamä̂äní hä̖ä̖wí wänbo wíˀívíˀa̖mípíˀin naˀinbí tíˀûu páaḏéˀiˀ óetꞌaywó̖ˀkannamíˀiˀ .
45002010	Grace	Hewänbo in tꞌowa híwó̖ˀ dívíˀannindá Yôesiḏi ovâytegé-í heḏá híwó̖ˀ ovâymáˀve-í , heḏá híhchan ánshaa-á ovâymä̂äní , páaḏé in Huḏíyo dimuuˀindá , hewänbo wáˀ in Huḏíyo dimuupíˀindá ,
45012002	Recommendation	Háa in tꞌowa Yôesi dâytaapíˀin dívíˀo waagibá wíˀúvíkanhûuwípí , hewänbo binmä́ä Yôesiḏi ánshaa tsꞌa̖a̖bi wovâymä̖̂ä̖níḏí , heḏi handiḏiho unbí wówátsi wovâyˀegóˀa̖míḏí . Kindiḏânho únhanginpúwí háa Yôesi nadaˀin úvíˀa̖míˀindá híwó̖ˀninda̖ˀ namuuˀin , heḏá óehíhchandoˀindá , heḏá tꞌä̖hkí taˀgennindá .
62002015	Recommendation	Wíwovâyhí̖ˀa̖mípí unbí wówátsi bînhûuwíḏí háa in tꞌowa Yôesi Táḏá dâytaapíˀin inbí wówátsi dâyhon waagibá , heḏá i yä̖ˀḏâapîˀ hä̖ä̖wí indá ovâyhí̖ˀandi-á wíwovâyhí̖ˀa̖mípí . Wí toˀwí nä́ˀi híwó̖ˀpîˀ namuuˀiˀ óehí̖ˀandáho Yôesi Táḏá pín taˀge hayḏi wíˀóeséegípí .
45002001	Sin	Heḏiho wí toˀwíḏí wây-á tꞌowa ovâytu̖u̖súuˀoḏi natû̖ˀ tꞌaywó̖ˀtoˀin dimuuˀin , i-á háˀto ûnkoeḏí-í natú̖níˀin wíˀbo wíˀitꞌaywó̖ˀnanpíˀin , tobá toˀwí namúní wänboˀ . In wé̖ˀgeˀinbí̖ˀgeḏi kin waagi ihéeˀoḏi , wíˀbo iví tꞌaywó̖ˀdi ipikeekwꞌóeˀó , gá in waagibá itꞌaywó̖ˀdoḏân .
43019023	Description	In yôenu sundaḏoḏi Jesus phéˀwan deeḏi óetꞌóhtä̖gekꞌûˀ ihayḏi iví aa dívíwiye , heḏi piˀḏinbo wí̖ˀíngí dâyhógi . Hewänbo iví kꞌéwéˀin to heˀyinbo namuuḏi wáygé wänbo wíˀûnpänyeˀenpí .
45002021	Sin	Iḏi piˀwên tꞌowa ovâyhá̖ˀoˀ , heḏi háaḏan i-á wíˀbo wíˀipihá̖ˀopí ? Iḏi ovâytumakheˀo wíḏívísä̖ˀmamípíḏí , heḏi háaḏan i isä̖ˀboˀ ?
44020035	Recommendation	Naa hä̖̂ä̖ḏi wä̂nbo tꞌä̖hkí haˀwâa dáyˀan wâykeeya̖míḏí háa únkhâyˀä̖ˀin úvíˀa̖míˀin . Hânho úvíkhä̖ä̖-í toˀwên díntáyˀin bînkhä̖geˀnamíḏí . Wíˀúnˀôeḏe-ípí nä́ˀi tun Nanbí Sedó Jesus-ân wíˀbo natú̖ˀin : ‘ Toˀwí imäˀi-á shánkí nahíhchan toˀwí ihóndeˀivíˀweḏi . ” ’
43020005	Description	Itꞌä̖́ä̖ itsíhkêeníḏí , heḏi i aa Jesus óeˀánnandiˀ oe íve nange nakwꞌôndi imûˀ , hewänboˀ ee tꞌovápho ee wínatsꞌú̖hpí .
50002029	Recommendation	I-á Naˀinbí Sedó Jesus-vîˀ namuuḏi híwó̖ˀ híhchandi bînséegíkéyí . I-áḏí heḏá toˀwên i waagiˀbá dimuuˀindáḏí bînˀaˀginnamí ,
43014021	Faith	“ Toˀwên naví tsontu̖u̖ dînhógiˀin heḏá dînˀaˀgindoˀindá , indânho naa díséegí , heḏi toˀwên naa díséegíˀindá naví Táḏáḏí ovâyséegí , heḏá naaḏi wáˀ dovâyséegí , heḏi dovâykhä̖ge̖ˀna̖mí shánkí híwó̖ˀ dítaa-íḏí ” kin Jesus natú̖ .
64001006	Recommendation	Nä́ˀin tíˀûuwin páaḏéˀindi in méesate iweˀin tꞌowa nä́we dikwꞌó̖ˀnin uví séegí ú̖muu i̖ˀgeḏi ho ovâytꞌôeˀan . Híwó̖ˀ bikanhon inbí pꞌóegé dimän dipiyeˀ ovâykhä̖ge̖ˀdoḏi , heḏi kin bikanhondi Yôesi Táḏá nâahíhchandoˀ .
55002023	Recommendation	Tꞌowa ánshaapíˀin dimuuˀin heḏá hä̖ä̖wí wänbo wíḏínhanginnáhpíˀin dimuuˀindá dívítu̖hkandoḏi wíˀovâytꞌóyaanípí . Haˀwâaˀi híˀ dâypiyemáaˀin dimuuˀindá wíˀnä́ táye dívíwänpitꞌayyaaˀoˀ .
44011017	Grace	Jôesi Táḏáḏí iˀ Yä̖ˀḏâaˀi Pꞌoewa̖a̖hâ̖a̖ ovâymä́gi , heḏá hanbá naˀin dímä́gi , Nanbí Sedó Jesus Christ-víˀpiye ívíwä̖yu̖ ihayḏi . Heḏiho hä̖ä̖-an naa omuu , ti naa dînkꞌóe Jôesi Táḏá dówóyí̖ˀníḏí ? Naa-á joe . ”
62003007	Recommendation	Naví áyyä̖̂ä̖ , toˀwên hä̖̂ä̖ḏi waa in taˀgeˀin pꞌôe i̖ˀge dimänninda̖ˀmân inbí wówátsi taˀge dínmuu , Christ-ví wówátsi ûnmuu waagibá . Heḏiho wíˀúvímä̂änípí toˀwíḏí wänbo in taˀgen namuu iweḏi wovâyyâaˀa̖míḏí .
62004001	Recommendation	Un wâyséegíˀin , tꞌä̖hkí toˀwên ditû̖ˀnin Yôesigîˀ dívíhéeˀoˀin wíˀúvíwhä̖yú̖-ípí . Páaḏé bîntayi̖ˀní únhanginpúwíḏí tigú taˀgendi Yôesiví Pꞌoewa̖a̖hâ̖a̖ dâymáaˀin , gá báyékí dihôeyóˀin wáyyé tꞌä̖hkí dikwꞌôndân , indá Yôesi Táḏáví tukhe̖ˀmin dimuu gin ditû̖ˀ .
44013038	Grace	“ Tíˀûuwin páaḏéˀin , naa odaˀ íkapóewíˀin nä́ˀin nää wâytu̖hkankhâymáaˀin : Háa Jesus iˀannin namuuḏi unbí tꞌaywóˀdi wovâyˀowóejé-í . Tobá iˀ tsontun Moses itaˀnandi bînˀaˀginnamíḏí úvíkhä̖ä̖ḏe wänboˀ , háˀto unbí tꞌaywóˀdi wovâyjâaˀa̖mí , hewänbo Jesus-víˀpiye úvíwä̖yundeḏáho wovâyjâaˀa̖mí-ákun .
50003001	Recommendation	Tíˀûuwin páaḏéˀin , nää nä́ˀi wâytu̖ˀâ̖a̖mí : Naˀinbí Sedó Jesus-víˀin ímuuḏihoˀ úvíhíhchanmáˀve-í . Tobá nä́ˀi hä̖ä̖wí i̖ˀgeḏi wâyta̖ˀnan wänboˀ , kaykhan wíḏînpoˀpí inho wâyta̖ˀnanninbá nää wíyá wâyta̖ˀnamíḏí , heḏi nä́ˀi híˀ wâyta̖ˀdoˀiḏá wovâyˀaywoení .
43018031	Description	Pilate-di ovâytu̖ˀan , “ Un wíˀbo binpihûu iˀ , heḏá bintu̖yóˀnandi binˀan unbí tsontu̖u̖ úntû̖ˀ waagibá . ” In Huḏíyoḏá óetu̖ˀan , “ Hewänbo un Rome-ˀindá naˀin Huḏíyo wíḏînkꞌúya̖ˀpí wí toˀwí âyhéyíˀin , yä̖ˀḏâapí iˀandi âyshaa wänboˀ . ”
50004013	Faith	Christ-di in kay dímäḏiho nä́ˀi hä̖ä̖wí tꞌä̖hkí dînkoeḏi dáyˀa̖míˀin .
52004003	Recommendation	Kinnân Yôesi Táḏá nadaˀ úvíkanhûuwíˀin : Yä̖ˀḏâaˀinda̖ˀ unbí wówátsi bînhûuwí , heḏiho toˀwí unbí sedó háa kwiyó wíˀúnmuupîˀ-áḏí wíˀúvíwho̖hkwomáˀve-ípí .
44007029	Description	Moses nä́ˀin natꞌoeḏi Egypt-di nashavepee , heḏi oe Midian nangepiye namääḏi iwe wí jáˀwéḏíˀi waagibá ithaye . Iwáy wä̖́hä̖̂ä̖ho wíje eˀnûn ûnpu̖yä̖ .
59004001	Sin	Háaḏan wáy wên un tꞌowa úvíyándeˀ heḏá úvítꞌaymáa ? Hä̖ä̖wíḏí unbí píˀnä́ khóˀyé wovâyhä́nbo waa ícha̖a̖ , gá hä̖̂ä̖ḏi wänbo tꞌä̖hkí únwänpihéegínáníˀinda̖ˀ ídaˀḏân .
44020029	Violence	Naa dînhanginná owáy naaḏi wâyjoeˀan dihayḏáhoˀ , wây-á wên tꞌowa unbíˀye dipowagíˀo , wên tꞌayjaaˀin khunjó in kꞌúwá dâyhá̖a̖nú-íḏí diˀä̖ä̖ˀä̖ waagibá ,
53001004	Faith	Heḏânkun wä̖́hä̖̂ä̖ wänbo tꞌä̖hkí Yôesi óeˀaˀginmäˀ eeye híhchandi unbí̖ˀgeḏi ívíhéeˀoˀ , gá úvíyä̖́ä̖ˀoḏân heḏá úvíwhä̖yu̖hondá tobáháa unbí whä̖yu̖ únmuuḏiho tꞌowaḏi wovâywha̖ˀo heḏá wovâytꞌôephaḏekando wänboˀ .
62004012	Faith	Toˀwíḏí wänbo hä̂nhay wänbo Yôesi Táḏá wíˀóemûˀpí , hewänbo wíˀnä́ táye ívíséegíḏá i-á naˀindáḏí namuu , heḏá iví séegí iḏi dímäˀi-á naˀinbí píˀnä́ khóˀyé gínsôemäˀ .
45006005	Faith	I-áḏí gichuu waagibá gipóe , heḏiho kindiḏi i-áḏí wîˀḏa̖ˀ waagibá gipóe . Heḏânkun i nawáywówápóe waagibá naˀin wáˀ díwáywówápaa-í .
45015010	Recommendation	Wíyá wáygá kinnân nata̖ˀmuu : Un Huḏíyo ímuupíˀin Yôesiví tꞌowa-áḏí bíhíhchanpuwave .
54004001	Sin	I Yä̖ˀḏâaˀi Pꞌoewa̖a̖hâ̖a̖ho thayˀeeḏi natú̖ i tꞌä̖ˀgi thaa napowaˀä̖ˀ ihayḏi wên tꞌowa inbí whä̖yu̖ Yôesivíˀpiye dâyyoegikankhâymáa heḏi kin dívíˀandiho ovâytꞌóyankhâymáa in tꞌowa in dihôeyóˀin pꞌoewa̖a̖hâ̖a̖ḏi ovâymáaˀin , heḏá nä́ˀin yä̖ˀḏâapíˀin pꞌoewa̖a̖hâ̖a̖ví há̖hkanho dâyséegíˀa̖mí .
56003001	Recommendation	Ihayḏa̖ˀ in tꞌowa ovâyˀánshaakannâamí tꞌä̖hkí in nangeˀin tsonkhuu dâymáaˀinbí khómaphoˀ dívíkwꞌôení . Dínkhâyˀä̖ˀ diˀaˀgintꞌôeníˀin , heḏá dikhâymúní hä̖ä̖wí tꞌä̖hkí híwó̖ˀdi namuuˀiˀ dívíˀâ̖a̖míḏí .
60003018	Grace	Wíˀúnˀôeḏe-ípí Christ wáˀ óetꞌôephaḏekannannin . I-á híwóˀdiḏa̖ˀ namuu , hewänbo in híwóhpíˀin tꞌowa dimuuˀingîˀ nachuu . Wáymûuḏa̖ˀ nachuu nanbí tꞌaywóˀdi gínmuuḏi heḏânho Jôesi Táḏávíˀpiye díkáaníḏí . Hewänbo tobá iví túˀ ônhay wänbo iví pꞌoewa̖a̖hâ̖a̖-á wówáˀi ûnmuu .
53003006	Recommendation	Tíˀûuwin páaḏéˀin , nä́ˀin tsontu̖u̖ Naˀinbí Sedó Jesus Christ-di dînkꞌûˀ wâymä̂äníḏí : Wí toˀwí naˀinbí tíˀûu páaḏéˀibá namuuˀi bâaˀin wówátsi ihondáho heḏá naˀindi wâyhá̖ˀan waagi wínathaapíḏá , undá wí toˀwí ki̖ˀbi namuuˀivíˀweḏi úvíyâaˀa̖mí .
45005012	Sin	Wí wîˀ toˀwí Adam gin nakhá̖wä̖́ˀiˀ itꞌaywó̖ˀnan , heḏi i-á itꞌaywó̖ˀnandi tꞌä̖hkí tꞌowa tꞌaywó̖ˀdi giyä̖́mu . Adam-dá itꞌaywó̖ˀnandi nachuu , heḏi naˀin wáˀ ívítꞌaywó̖ˀnandibo tꞌä̖hkíḏíbo gitꞌa̖há̖a̖ní .
59004004	Sin	Ti wíˀúnhanginnáhpíˀan wí toˀwí in tꞌowa Yôesi dâytaapíˀinbí tsiyekan óehí̖ˀandá Yôesiví hä́nbiˀ waagiˀbá napaa . Undá haˀwâa úvíkanmáa , heḏi handiḏi nä́ˀi hä̖ä̖wí Yôesiví shánkí bînséegíḏíhoˀ , wên kwiyä̖ˀ waagiˀinbá ípaa inbí senäˀ dâyyoeˀandi wây-á piˀwên senäˀdáḏí dívíthayé-íḏí .
44016006	Description	Oe Asia iˀ Yä̖ˀḏâaˀi Pꞌoewa̖a̖hâ̖a̖ḏi Jôesi Táḏáví híˀ i̖ˀgeḏi wíˀovâyhíˀmä́gipí , heḏiho in nange Phrygia-á Galatia-á i̖ˀge diphaḏe .
45010006	Faith	Hewänbo kinnân nata̖ˀmuu in toˀwênbí̖ˀgeḏi inbí whä̖yu̖ dínmuuḏi Yôesiḏi ovâycha̖a̖ˀin tꞌaywó̖ˀdi wíḏâymáapí waagi : Wíˀítú̖nípí , “ Toˀwí ûnkhâyˀä̖ˀ makówápiyeˀ napée-íˀin . ” ( Nä́ˀindá natu̖ˀdaˀ , Christ óedaaˀa̖míḏí makówáḏí nawha̖veˀä̖́ä̖-íḏí . ) Heḏá wáˀ nata̖ˀmuu :
62005001	Faith	Jesus-á i toˀwí namuu Yôesi Táḏáḏí óesógeˀiˀ tꞌowa ovâyˀaywoeníḏí . Toˀwên nä́ˀin dívíwhä̖yundeˀindá Yôesi Táḏávíˀweḏi ho wíyá diˀâypu̖yä̖ , heḏi toˀwên i Táḏá dâyséegíˀindá , iví ây wáˀ dâyséegí .
54005001	Recommendation	In senäˀ uví shánkí saydôe dimuuˀin u̖ḏi ovâytumakhemáaḏá tꞌaygiḏi wíˀovâyhéeˀa̖mípí , hewänbo shánkíḏí ovâyhéeˀa̖mí uví táḏá mänhéeˀo waagibá . Heḏá in shánkí tsꞌa̖a̖min senäˀdá uví tíˀûuwin mänhéeˀo waabá ovâyhéeˀa̖mí .
60002012	Recommendation	Undá nä́ˀin tꞌowa Jôesivíˀpiye dívíwä̖yundepíˀinbí jâa íjiˀ , heḏiho yä̖ˀḏâaˀi wówátsiḏa̖ˀ bînhûuwíˀin únkhâyˀä̖ˀ . Gindiḏiho tobáháa híwóhpí úvíˀoˀin ditû̖ˀ wänboˀ , in híwóˀnin úvíkanhonnin dâymúuní , heḏiho owáy Jôesi dínpówá ihayḏáho indi kwꞌáayébo óemáˀve-í .
50003006	Sin	heḏi pín taˀge hayḏi naví whä̖yu̖ khuu donhondi in Jesus-víˀpiyeˀ dívíwhä̖yundeˀin tꞌowa tꞌôephaḏe iwe dovâykwꞌóḏi . I tsontu̖u̖ Moses ita̖ˀnandiˀ tꞌä̖hkí dóˀaˀgindoḏi toˀwí wänbo wíˀûnkoeḏipí dîntꞌeˀpꞌíḏe-íḏí .
43004052	Description	Iḏi ovâytsikáyin , “ Hä̖́yú̖ ihayḏan naná ûnhehkháapóe ihayḏi ? ” Óetu̖ˀan , “ Tsá̖ˀdi théˀêeḏi wîˀ iwe i tsá̖wä̖pꞌíḏe ûnhán . ”
43019031	Violence	I thaa in Huḏíyo dâyhä̖ä̖wíkhâyˀoˀi kaykhanwówá thaagîˀ naná , heḏi nä́ˀi kaykhanwówá thaa naˀä̖ˀi shánkí hayˀi thaa dínmuuḏi wíḏidaˀpí in chuˀin ee phéˀwan deeḏi ovâyyoeˀa̖míˀin . Heḏiho Pilate óedaaˀan natsonpúwíḏí in ditꞌóhtä̖gekwꞌó̖ˀnin ovâypóthâaníˀin shánkí a̖ˀyu̖u̖gi dichúu-íḏí , heḏá phéˀwan deeyeḏá ovâywhá̖ve-í .
43019012	Description	Pilate nä́ˀin natꞌoe ihayḏi shánkí wänbo nadaˀ Jesus óemaˀpꞌä̖́ḏi-íˀin , hewänbo in Huḏíyo dívítu̖wí̖nú , “ Nä́ˀi sen nâamaˀpꞌä̖́ḏiḏá , u̖ i tsondi Caesar-víˀnäpiyeˀ wíˀunmuupí . Wí toˀwí wí tsondi hayˀi namuu gin natû̖ˀdi-á Caesar-ví hä́nbiˀ namuu . ”
43014001	Faith	Heḏáháˀ Jesus tꞌä̖hkí iví khä̖ge̖ˀnin itu̖ˀan , “ Ánshaa iwe wíˀíkwo̖ˀnípí . Yôesi Táḏávíˀpiyeˀ úvíwhä̖yu̖hûuwí heḏá navíˀpiyá .
50001028	Faith	Toˀwên unbíˀpiyeˀ híwó̖ˀ dicha̖a̖píˀin hây wänbo wívînkhuwôedaˀípí . Íkhuwôedaˀpíˀin wovâymúndeḏi bînkeekwꞌôení indá dipeḏeemuuˀin , hewänbo undá Yôesi Táḏáḏânho wovâyˀaywoeníˀin .
43015016	Grace	Undi naa wíḏíde̖ˀmanpí , naaḏá un wâyde̖ˀman , heḏá wovâykwꞌóḏi báyékí híwó̖ˀ úvíˀa̖míḏí , heḏi i híwó̖ˀ úvíˀoˀi-á nakâypúwí . Naví Táḏáḏí naa dînkꞌûˀ hä̖ä̖wí ídaˀpóeˀiˀ wâyˀa̖míḏí , heḏiho úvíwhä̖yundeḏáhoˀ iḏi wovâymä̂äní .
45012021	Recommendation	Wívînmä̂änípí hä̖ä̖wí yä̖ˀḏâapîˀ namuuˀiḏi wovâytꞌaaníḏí , hewänbo híwó̖ˀ úvíˀoḏibo yä̖ˀḏâapîˀ hä̖ä̖wí namuuˀiˀ bîntꞌaaní .
55002014	Recommendation	U̖-á ú̖khâyˀä̖ˀ in méesateˀin tꞌowa nä́ˀi hä̖ä̖wí wítu̖ˀan niˀgeḏi ovâyˀánshaakannamíˀin , heḏá Yôesi Táḏáví páaḏépiyeˀ kayˀindiḏá ovâytu̖ˀâ̖a̖mí tu̖u̖ i̖ˀgeḏiḏa̖ˀ wíḏívítu̖hä́nmáˀve-ípí . Han dívítu̖hkanmáaḏáhoˀ wíḏínchä̖ˀmuupí , heḏi in toˀwên dívítꞌóyandeˀinbí ánshaa-á ovâywänpipeḏeeˀoˀ .
59004008	Recommendation	Yôesiví núˀpiye bíha̖ḏi , heḏá i-á unbí núˀpiyá shánká ihá̖ḏi-í . Un tꞌaywó̖ˀkannin ímuuˀin , bînyä̖ˀḏâapítsiyekanwóyí̖ˀ . Un toˀwên unbí ánshaa wíˀúntaˀgemuupíˀin , binyâaˀan hä̖ˀi tꞌaywó̖ˀdi unbí píˀnä́ khóˀyé bînmáaˀiˀ .
59002009	Sin	Hewänbo wáy wên tꞌowaḏa̖ˀ in wé̖ˀgeˀinbí shánkí híwó̖ˀ bînmáaḏá , handiḏi úvítꞌaywó̖ˀdoˀ , heḏi Yôesi Táaḏí tꞌaywó̖ˀkannin wovâyshaa , gá iví tsontu̖u̖ ûnmuuˀin bînˀaˀginhá̖núndeḏân .
52004007	Grace	Yôesi Táḏáḏí naˀin dítu̖kánnan ivíˀin gimúníḏí heḏânho yä̖ˀḏâaˀinda̖ˀ gipúwíḏí , tsé waagiˀinbá giyê̖e̖niḏá yoe .
45001018	Sin	Yôesi Táḏá oe makówá naˀä́ndiḏi dînkeeyoˀ ovâytuchä̖nukhâymáaˀin in toˀwên óeˀaˀginpíˀindá heḏá in yä̖ˀḏâapîˀ dívíˀoˀindá , háa dívíˀoˀin namuuḏi natꞌayḏi . Heḏi híwó̖ˀpí dívíˀoḏibo Yôesiví taˀgen ûnmuuˀin ônkaayo heḏânho wé̖ˀgeˀin tꞌowa wíḏâytáa-ípíḏí .
62004007	Faith	Un wâyséegíˀin , wíˀnä́ táye ívíséegíhûuwí , gá in séegí Yôesi Táḏávíˀweḏi naˀä̖ḏân , heḏi toˀwên tꞌä̖hkí in séegí dâymáaˀinda Yôesi Táḏávíˀweḏi diˀâypu̖yä̖ , heḏá Yôesi Táḏá-á dâytaa .
62002009	Sin	Wí toˀwí nakohthaynáˀ niˀge iví wówátsi ihon gin natú̖ḏí , hewänbo iví tíˀûu páaḏéˀi itꞌayḏá , i-á waˀḏi khu̖u̖ i̖ˀgebo nayiˀ .
60004014	Grace	Christ-víˀin ímuuḏibo tꞌowa jänäkí unbí̖ˀgeḏi dívíhíˀmáa wänbo bíhíhchanpuwave , gá Jôesiví Pꞌoewa̖a̖hâ̖a̖ iˀ shánkí hayˀi namuuˀi-á undáḏíbá hä̖̂ä̖ḏi wänbo tꞌä̖hkí najiḏân .
44021019	Grace	Paul-di ovâysengitu̖ˀan , heḏáháˀ tꞌä̖hkí háa napóe waabá ovâytu̖ˀan , háa Jôesi Táḏáḏí in Huḏíyo dimuupíˀin ovâyˀan waa in tꞌôe Paul iˀannin namuuḏi .
43008046	Sin	Wénä wí-an un taˀgendi ítú̖ní naa dáytꞌaywó̖ˀnannin ? Tóebo yoe . Hewänbo naaḏi in taˀgenda̖ˀ wâytu̖máa , heḏiho háaḏan wíḏînwhä̖yundepí ?
45015030	Recommendation	Tíˀûuwin páaḏéˀin , unbí whä̖yu̖ Naˀinbí Sedó Jesus Christ-víˀpiyeˀ únmuuḏi heḏá in séegí i Yä̖ˀḏâaˀi Pꞌoewa̖a̖hâ̖a̖ḏi naˀin dímä́giˀin namuuḏá , kaygi̖ˀdi naaḏi wâydaˀmáa Yôesi Táḏávíˀpiyeˀ pín taˀge hayḏi dînyûusuˀa̖míḏí , naa wíˀbo wâyyûusuˀo waagibá .
43007020	Violence	Toˀwíḏí in tꞌowa yâaḏi óetu̖ˀan , “ Háaḏan untú̖ , toˀwí nadaˀ wóehéyíˀin ? U̖-á wí yä̖ˀḏâapîˀ pꞌoewa̖a̖hâ̖a̖ḏi wóemáa , heḏânho haˀwâa untú̖ . ”
45003025	Grace	Hä́nwänbo Yôesi Táḏá iˀánshaamä́gi Jesus óesaaníḏí , iví ûnpꞌoe ichꞌâaníḏí , heḏânho ivíˀpiyeˀ ívíwhä̖yundeḏáho naˀinbí tꞌaywó̖ˀdi dînyâaˀa̖mí . Hä̂nhay waabo tꞌowa dívítꞌaywó̖ˀnan wänbo Yôesi Táḏá naboˀatä̖́ḏí itsíkhaˀandi wesebo wíˀovâytuchä̖nupí dínˀä̖ waagi . I-á wíˀbo tꞌaywó̖ˀdi wíˀimáapí kin iˀan wänboˀ , gá Jesus-dáho in tꞌowaví tꞌaywó̖ˀdi ovâyyâakankhâymáaḏân . Heḏiho nää-á híwó̖ˀda̖ˀ iˀoˀin naˀin dînkeeyoˀ , toˀwên Jesus-víˀpiyeˀ dívíwhä̖yundeˀin ovâycha̖a̖máaḏí tꞌaywó̖ˀdi wíḏâymáapí waagibá .
43018018	Description	Natꞌêeḏiho in tꞌôeˀindá in hayˀi méesatewin sundaḏo-á phaaˀuuḏi dâyphaˀtꞌégi , heḏi phaa núˀ disúwáwin . Peter wáˀ iwebá iwí̖nú .
43013037	Faith	Simon Peter-di óetsikáyin , “ Naˀinbí Sedó , háaḏan wíḏînkoeḏipí wíyu̖u̖hûuwíḏí nää ? Naa okhâymuu naví wówátsi u̖gîˀ dáymä̂äníḏí . ”
50004007	Faith	Yôesi Táḏáḏí díkhä̖ge̖ˀdoˀ ánshaaginpíḏíbo gikwo̖ˀníḏí , tobá naˀin tꞌowaḏa̖ˀ gimuuḏi wígínhanginnáhpí wänbo háa kin dînˀoˀin . Heḏi kin wovâyˀoḏi tꞌä̖hkí unbí píˀnä́ khóˀyé bînmáaˀi-á unbí hangintandá wovâyˀá̖yînmáˀve-í , Christ Jesus wé̖ˀge ímuuḏi .
59003009	Faith	Naˀinbí händi naˀinbí Táḏá Yôesiví̖ˀgeḏi híwó̖ˀgí ívíhéeˀoˀ , hewänbo naˀinbí händibá tꞌowaví̖ˀgeḏá híwó̖ˀpîˀ namúníˀi-á ívíhéeˀoˀ , tobá Yôesiḏi in tꞌowa i namuu waagibá ovâykhíyé wänboˀ .
44026009	Sin	“ Naa-ân oˀânwän báyékí dînjänäkíkanpoeˀoˀin nä́ˀi Jesus oe Nazareth-wi gin nakhá̖wä̖́ˀivíˀpiye .
43010012	Description	Wí toˀwí ikꞌúwáˀá̖yí̖ˀnamíḏí óewáˀándeˀi-á i koḏi̖ˀdi kꞌúwá á̖yí̖ˀdi wínamuupí , heḏi in kꞌúwá-á ivíˀindá wíˀûnmuupí . Heḏiho wí khu̖u̖yó naˀä̖ḏi imúndeḏi nashándeˀ , gá wáˀâaḏiḏa̖ˀ itꞌôeˀoḏân , heḏiho in kꞌúwáḏí taˀgendi wä̖hphaḏe wíˀóeˀá̖yîngimähpí . Heḏiho i khu̖u̖yó naˀä̖ä̖ḏi in kꞌúwá ovâykhugihónde heḏá ovâywaḏeyíyéndeˀ .
59001019	Recommendation	Naví tíˀûuwin páaḏéˀin wâyséegíˀin , nä́ˀi hä̖ä̖wí wâytu̖ˀandiˀ únhanginnânhoˀ . Heḏânho hä̖̂ä̖ḏi waa íkhâymúní Yôesiví tu̖u̖ úvítꞌóyaaníḏí . Wíˀúvíwóˀonnamípí úvíhéeˀa̖míḏí , heḏi hä̖ä̖wí hí̖ˀíndiḏibo wíˀítꞌayyaapúya̖ˀbé-ípí .
43012046	Grace	Naa nä́ä oepáa kꞌayḏipiyeˀ oˀä̖ä̖ wí kohthay waagiˀbá omúníḏí , heḏânho toˀwên navíˀpiyeˀ dívíwhä̖yundeˀin khu̖u̖ i̖ˀge wíḏiyê̖e̖nípíḏí .
43005014	Description	Hây napóe ihayḏi Jesus-di i sen i méesate hayˀi iwe óeyay , heḏi óetu̖ˀan , “ Ótꞌóyan , ú̖hehkháapóe , heḏiho nää-á wíyá wívitꞌaywó̖ˀnâamípí , hä̖ä̖wí shánkí pꞌä́ndíkîˀ wíˀú̖púwípíḏí . ”
43014015	Recommendation	“ Undi díséegíḏáhoˀ i tsontu̖u̖ wâymä́giˀi dînˀaˀginnamí .
44003026	Grace	Heḏiho Jôesi Táḏáḏí Jesus-á óedeˀman iví tꞌôeˀi namúuníḏí , heḏi unbíˀpiye páaḏé óesan wovâyhíwóˀnamíḏí unbí tꞌaywóˀdi únmuu iweḏi wovâyjâaˀa̖míḏí . ”
44010039	Violence	“ Hä̖ä̖wí Jesus-ví̖ˀgeḏi gínhanginnáˀdi naˀindi tꞌowa âytꞌôeˀoˀ , háa iˀan waa ee Jerusalem búˀ heḏá iˀ wéˀgeˀi búˀây in Huḏíyoví nange tꞌä̖hká nanáˀdiˀ . I-á óetꞌóhtä̖gekꞌûˀḏi óehay .
55002022	Recommendation	Nä́ˀi híwó̖ˀpîˀ taachan wáy wên eˀnûn dâymáaˀivíˀweḏi óyâaˀan . Shánkíḏí bikhä̖́ä̖-í uví wówátsi taˀge mänhûuwíḏí , heḏá Yôesivíˀpiyeˀ biwhä̖́yu̖ˀbé-íḏí , heḏá tꞌowa-á ovâyséegíhûuwíḏí , heḏá indáḏá tsa̖a̖ginpíḏíbo-á untháa-íḏí . Kin biˀandá in toˀwên yä̖ˀḏâaˀin inbí píˀnä́ khóˀyé dimuuḏi Yôesivíˀpiyeˀ dívíyûusukanmáaˀin waagiˀinbá unmúní .
43004010	Grace	Jesus-di óetu̖ˀan , “ Wíˀú̖hanginnáhpí hä̖ä̖wí Yôesi Táḏá napä̖yiˀin , heḏá wáˀ toˀwí naa i wípꞌoedaˀmáaˀiˀ omuuˀin wíˀú̖hanginnáhpí . Ú̖hanginnândáhoˀ u̖ḏá naa dípꞌoesu̖wä̖daaˀa̖míwän , heḏi naaḏá pꞌoe nawówátsipä̖yiˀi wímä̂äníwän . ”
43020031	Faith	Hewänbo nä́ˀi híˀ-á nata̖ˀmuu heḏânho úvíwhä̖yú̖-íḏí Jesus-áho namuu i toˀwí Yôesi Táḏáḏí óesógeˀiˀ tꞌowa ovâyˀaywoeníḏí , heḏá wáˀ úvíwhä̖yú̖-íḏí Yôesi Táḏáví ay-á namuu , heḏânho han úvíwhä̖yundeḏi in wówátsi nahándepíˀin imäˀin bînmáˀve-í .
62004006	Faith	Hewänbo naˀindá Yôesi Táḏávíˀin gimuu , heḏiho in toˀwên i dâytaaˀindi naˀin dîntꞌóyandeˀ , hewänbo in toˀwên ivíˀin dimuupíˀindá wíḏîntꞌóyandepí . Handiḏân gínhanginná wéˀin in taˀgen dívíhéeˀoˀin dimuuˀin heḏá wéˀin in hôeyóḏa̖ˀ dívíhéeˀoˀin dimuuˀindá .
44005015	Description	Háa napoeˀoˀin in tꞌowa dâymûˀḏi báyékí in dihayˀin oe pꞌóegépiye ovâyhoˀ , heḏi inbí whohpa̖ˀ eeje ahkhây eejá ovâykwꞌóḏi , heḏânho maḏân Peter naphaḏemändi iví óhkhundi wänbo ovâynáaní , heḏi handiḏi wáy wên ovâyhehkháaˀa̖mí .
43018040	Sin	Dívítu̖wí̖nú , “ Hä̖ˀi-á yoe . Barabbas-ân gidaˀ nâamaˀpꞌä̖́ḏi-íˀin . ” Barabbas-á sänbi namuu .
55003004	Sin	inbí kꞌemaˀindá inbí maatu tꞌowaˀindá nä́ˀinbí hä́nmin dínmuuˀinbí mangá ovâykáaní , dívíˀánshaaˀanpíḏíbo hä̖ä̖wí tꞌä̖hkí dívíkhâymáa , dívípiphúu-í , Yôesi Táḏá dâyséegímáˀve-ívíˀweḏi inda̖ˀbá dívípihíhchannamíˀindá didáˀí ,
50002009	Grace	Heḏi han iˀandi Yôesi Táḏáḏí shánkí kwꞌáye óesóge , heḏá natú̖ i-á toˀwên tꞌä̖hkíví shánkí hayˀi namuuˀin ,
44014014	Description	Hebo Paul-á Barnabas-á háa in tꞌowa dívíkhâymáaˀin dä́nhanginpóe ihayḏi inbí kꞌéwéˀin to dä̂nwhéeˀan ovâykeeya̖míḏí háa dívíˀo waa wíˀovä̂nhí̖ˀanpíˀin , heḏá in tꞌowaví jâa dänˀä̖ä̖tsꞌúḏeḏi däntu̖wí̖nú ,
45015008	Faith	Wíˀúnˀóḏe-ípí nä́ˀin : Christ wí khä̖ge̖ˀdi waagi in Huḏíyovíˀwe napówá , tꞌowa ovâykeekwꞌôeníḏí Yôesi Táḏá-á taˀgendi iˀoˀin háa naˀinbí hehä̖̂ä̖win thehtáy pahpáˀin ovâytu̖ˀan waa ikhâymáaˀin ,
59001026	Sin	Wí toˀwí naˀándeḏi Yôesi óeˀaˀginmäˀin , hewänbo hä̖hsóˀyóˀi namuuḏá , wíˀbo ipihôeyóˀoˀ , heḏi iví tsiyekandá háagîˀ wänbo wíˀûnchä̖ˀmuupí .
43015020	Recommendation	Wíˀúnˀóḏe-ípí háa wâytu̖ˀannin : Wí tꞌôeˀi-á iví tsondiví shánkí hayˀi wínamuupí . Heḏiho toˀwên naa dítꞌôephaḏekannannindi un wáˀ wovâytꞌôephaḏekannamí , heḏi toˀwên naví híˀ dînˀaˀginnannindi unbîˀ wáˀ wovâyˀaˀginnamí .
43008031	Faith	Jesus-di nä́ˀin Huḏíyo ivíˀpiyeˀ dívítsꞌanwhä̖yu̖ˀin ovâytu̖ˀan , “ Naví híˀ hä̖̂ä̖ḏi waa dînˀaˀginhondáhoˀ , taˀgendi navíˀweḏi íhá̖hpúwíˀin ímuu , heḏá únhanginnání hä̖ä̖wí in taˀgen namuuˀin , heḏi pan waagiˀinbá wíyá wíˀímúnípí . ”
44007011	Description	“ Ihayhä̖̂ä̖bá oe Egypt nange heḏá Canaan nangá wéngé tꞌä̖hkí diha̖a̖póe , heḏiho báyékí tꞌowa dâytꞌôephaḏendeˀ . Nanbí thehtáy pahpáˀin wänbo wíḏâykoegiˀshaaḏepí .
63001004	Faith	Naa hânho ohíhchanpóe dînhanginpóeḏí wáy wên unbí ây in taˀgen namuuˀin dâyhonnin , Yôesi Táḏá natsonpóe waagibá .
54005008	Faith	Tꞌä̖hkíḏíbo dínkhâyˀä̖ˀ inbí tꞌowa ovâyˀá̖yîngiˀa̖míˀin , shánkí wänbo inbí kꞌaygiwin . Wí toˀwí kin iˀopíḏá iví whä̖yu̖ Christ-víˀpiyeˀ iyoegiˀan waagibá iˀoˀ , heḏá wí toˀwí hä̂nhay wänbo iwhä̖yundepîˀví shankí pꞌä́ndíkîˀ-á namuu .
44027034	Recommendation	Heḏiho nää naaḏi kayˀindi wâytu̖máa , háawin wên híwóhpíˀin wänbo wíˀúnpuwagíˀopí , heḏânho bíhú̖u̖yan , wí koegîˀ úntáy íchuu-ípíḏí . ”
56002002	Recommendation	Saydôe ovâyhá̖ˀa̖mí wíḏisu̖wä̖tꞌôenípíḏí , heḏá híwó̖ˀdá inbí wówátsi-á dâyhûuwíḏí heḏânho tꞌowaḏi ovâyˀaˀgeeníḏí . Ovâyhá̖ˀa̖mí hanginta̖ˀnin dimúníḏí , heḏá in taˀgendi whä̖yu̖-áḏí séegí-áḏí dâymáˀve-íḏí , heḏá tobáháa napoˀ wänbo dívíyä̖́ä̖ˀa̖míḏí .
44017030	Recommendation	Jôesiví̖ˀgeḏi tꞌowa híwó wíḏikaˀpóyaˀpí ihayḏi , iˀḏi wíˀovâytu̖ˀanpí ihayḏiho naná ovâytuhchä̖ä̖nú-íˀin , hewänbo nää tꞌowa tꞌä̖hkí wéngé tꞌä̖hkí dijiˀin ovâytu̖máa inbí tꞌaywóˀdi dâyjoeˀa̖míḏí wíˀovâytuhchä̖ä̖nú-ípíḏí ,
43019025	Description	Jesus-ví phéˀwan núˀ nä́ˀin yôenu kwiyä̖ˀ diwin : Jesus-ví yíyá-á , heḏá Jesus-ví yíyáví tíˀûu-á , heḏá Clopas-ví kwiyó Mary-á , heḏá Mary Magdalene-dá .
44013034	Grace	Wíyá wáygé Jôesi Táḏá gin wáˀ natú̖ : Naaḏi David dótu̖ˀan taˀgendi hânho híwó dókhâymáaˀin , heḏi un wáˀ hanbá wâykhâymáa . Heḏi nä́ˀi híˀ-á ginnân natundaˀ : Jesus-ví túˀ-á wíˀûnseejé-ípí gá óewáywówápakhâymáaḏân , heḏi háˀto wíyá nachuu-í .
43014020	Faith	Heḏi i thaa napówá ihayḏá únhanginnání naa naví Táḏá-áḏí omuuˀin , heḏá undáḏí naa-áḏí wé̖ˀge gimuuˀindá wáˀ únhanginnání .
62002003	Faith	Hândiḏan gínhanginnání taˀgendi Yôesi Táḏá âytaaˀin ? Gá iví tsontu̖u̖ ûnmuuˀiˀ âyˀaˀgindoḏân .
43008024	Sin	Heḏânkun naaḏi wâytu̖ˀan , unbí tꞌaywó̖ˀdi bînmáaḏíboˀ íchuwagítꞌóe , heḏi toˀwí naa omuuˀin úvíwhä̖yundepíḏáho taˀgendi unbí tꞌaywó̖ˀdi bînmáaḏíboˀ íchuwagítꞌóeˀin únpúwí .
43007012	Description	In báyékí tꞌowa iwe diyiˀin báyékí dívíkaahíˀmáa iví̖ˀgeḏi . Wên ditû̖ˀ , “ Híwó̖ˀdi sen namuu ” gin . Wây-á ditû̖ˀ , “ Yoe , handá yoe . Iḏi báyékí tꞌowa in taˀgen namuu iweḏi ovâyyâaˀoˀ . ”
44011021	Faith	Heḏi Nanbí Sedó Jôesi Táḏáḏí nä́ˀin senäˀ ívíwo ovâykaymä́giḏi híwóhay tꞌowa Nanbí Sedó Jesus-víˀpiye dívíwä̖yu̖ḏi ivíˀpiyá dívímä́gi .
52002004	Faith	Yôesi Táḏáḏí naˀin dítayi̖ˀ , heḏá dímûˀ ihay híwó̖ˀnin gimuuˀin iví híwó̖ˀdi tu̖u̖ âytꞌôeˀa̖míḏí . Heḏiho ívíhíˀmáaḏí wíˀívísóˀḏíndepí tꞌowa âywänpihíhchannamíḏí , hewänbo Yôesi Táḏá-ân âyhíhchannamíḏân . I-áho hä̖ä̖wí tꞌä̖hkí naˀinbí píˀnä́ khóˀyé âymáaˀiˀ imúndeˀ .
54005005	Faith	Wí kwee iví sen ûnhándiˀ , tóebo wíˀûnˀä́npíḏí óeˀá̖yîngiˀa̖míḏí , heḏiho wíˀbo namuu , i-áho pín taˀge hayḏi natsíkha Yôesi Táḏáḏí óekhä̖ge̖ˀnamíḏí heḏi khu̖u̖-á thaa-á iyûusuˀo Yôesi Táḏá óekhä̖ge̖ˀdaˀmáaḏí .
43016024	Grace	Nää puˀwahay waˀḏi hä̖ä̖wí wänbo wíˀídaˀpóepí navíˀpiyeˀ úvíwhä̖yunde wänboˀ . Nää bindaaˀan , heḏânho bînhóní , heḏá báyékí híhchan bînmáˀve-í .
43021006	Description	Iḏi ovâytu̖ˀan , “ Unbí paapꞌokuˀin hä̖ˀi kophênbay koˀḏínä́piyeˀ pꞌoe iwe bînchä̖nú-í , heḏi iwe bînhóní wên . ” Heḏiho háa natú̖ waa dívíˀan , heḏi báyékí in ton paa dâywhahógiḏi wíḏínkoeḏipí in paapꞌokuˀin dâytegé-íḏí .
45012008	Recommendation	Toˀwí natumakhehá̖ˀi-á ûnkhâyˀä̖ˀ iví tumakhe imä̂äníˀin . Toˀwí iví hä̖ä̖wí ûnkwꞌó̖ˀdi iwiyendeḏi wé̖ˀgeˀindáḏí , i-á pín taˀge hayḏi ovâymä̂äní . Toˀwí óetsondisógeˀi namuuˀi-á ûnkhâyˀä̖ˀ hânho itꞌôeˀa̖míˀin . Toˀwí in sehkanäwó̖ˀ diwówáyiˀin ovâykhä̖ge̖ˀdoˀi-á ûnkhâyˀä̖ˀ híhchangiḏi kin iˀa̖míˀin .
44019002	Faith	Paul-di ovâytsikaˀyan , “ Ti nä́ˀi Yä̖ˀḏâaˀi pꞌoewa̖a̖hâ̖a̖ bînkêˀ úvíwä̖yu̖ ihayḏi ? ” Indi óetu̖ˀan , “ Naˀin wígínhanginnáhpí wí Yä̖ˀḏâaˀi Pꞌoewa̖a̖hâ̖a̖ wänbo najiˀin . ”
53003014	Recommendation	Wí toˀwí nä́ˀi híˀ nä́ˀin ta̖ˀnin diwe wâyta̖ˀnannin iˀaˀginnanpíḏí , toˀwí namuuˀin bînˀá̖yîngiˀa̖mí , heḏá i-áḏá wíˀíyê̖e̖nípí heḏânho nawôedaˀpúwíḏí .
43006027	Recommendation	I koegîˀ wówátsi nahándepíˀin napä̖yiˀipiyeˀ úvíkhä̖ä̖-í , i koegîˀ naháˀḏä̂npoˀipiyeḏa̖ˀbá yoe . Naa tꞌä̖hkí tꞌowagîˀ oˀaypu̖yä̖ˀiḏi ki̖ˀbi koegîˀ wâymä̂äní , gá Yôesi Táḏáḏí keeˀeeḏi dînkꞌûˀḏân kin dáyˀa̖míḏí ” kin ovâytu̖ˀan .
59004003	Sin	Heḏi bîndaaˀoḏá wíwovâymähpí , híwó̖ˀdi ánshaa únmuuḏibo wívîndaaˀopíḏí , wíˀbo wovâywänpihíhchannamíḏí nä́ˀi hä̖ä̖wí bînhóníˀin ídaˀḏi .
45008009	Faith	Hewänbo Yôesiví Pꞌoewa̖a̖hâ̖a̖ taˀgendi unbí píˀnä́ khóˀyé únthaaḏá háa i natû̖ˀ waagi úvíkanhûuwí , háa íwänpidaˀ waagiḏa̖ˀbá yoe . Wí toˀwí iví píˀnä́ khóˀyé i Yä̖ˀḏâaˀi Pꞌoewa̖a̖hâ̖a̖ Christ-di ônsandiˀ imáapíḏá Christ-vîˀ wínamuupí .
45011023	Faith	Heḏi in Huḏíyo ovâytsꞌâˀin dívíˀegóˀandáháˀ wíyá dívíwhä̖yu̖ḏá , Yôesi Táḏáḏí ovâywáytꞌihsáa-í , gá i-á ûnkoeḏiḏân han iˀa̖míḏí .
44024014	Faith	“ Hebo nä́ˀinnân naa otú̖u̖ní : In pꞌóegé iwe naa dáyˀa̖htuyendeˀindá nä́ˀin tꞌowa ditû̖ˀ piˀwên pꞌóegé namuuˀin , hewänbo i̖ˀge dáyˀa̖htuyendeḏi Jôesi Táḏágîˀ dáytꞌôemáa , i-á nanbí thehtáy pahpáˀindi óeˀaˀginmäˀ . Tꞌä̖hkí nä́ˀi khuu Moses itaˀnandiˀ heḏá in Jôesi Táḏáví tukheˀmin dâytaˀnandi-á naa dáywä̖yundeˀ .
45013008	Recommendation	Únkhâyˀä̖ˀ unbí séegí wíˀnä́ táye hä̖̂ä̖ḏi wänbo tꞌä̖hkí íphaamúníˀin , hewänbo wíyá hä̖ä̖wí wänbo-á yoe . Wí toˀwíḏí tꞌowa ovâyséegíhondáhoˀ , kindiḏi tꞌä̖hkí Yôesiví tsontu̖u̖ ônˀaˀgindoˀ .
44008009	Description	Ee búˀ wí sen Simon gin nakhá̖wä̖́ˀi wíˀbo natû̖ˀ i-á hayˀi namuuˀin , heḏi ichugetꞌôeˀoḏi báyékí pa̖a̖yo in Samaria nangeˀin tꞌowa ovâyháaˀoˀ . Heḏiho gin iˀoḏi tꞌä̖hkí tꞌowa heˀennin dimuuˀindá heˀennin dimuupíˀindá ôntꞌôeyandeˀ , heḏi ditû̖ˀ , “ Nä́ˀi sendá iˀ namuu Jôesi Táḏáḏí óepínnánkaymä́giˀiˀ . ”
50003010	Faith	Naa odaˀ taˀgendi Christ dótaa-íˀin . I-á nawáywówápóeḏí in kay imáaˀin napä̖yiˀ , heḏi naa odaˀ nä́ˀin kaybá dímä̂äníˀin dómáˀve-íḏí . Heḏá i-á itꞌôephaḏe waagibá naa wáˀ hanbá dontꞌôephaḏé-íˀindá odaˀ , heḏá háa i namuu waagibá nachuu ihayḏi , naa wáˀ hanbá omúníˀindá odaˀ ,
54005022	Recommendation	Wíviwóˀonnamípí wí toˀwívîˀḏi bimankꞌúwíḏi méesateˀi tsondigîˀ nâasóge-íḏí . Kin biˀandi heyâa i-á tꞌaywó̖ˀtoˀi-ân namuuḏá , u̖-áhoˀ iví tꞌaywó̖ˀ iwebá bitóeˀó waagibá biˀoˀ . Bipiˀá̖yîngiˀa̖mí heḏânho yä̖ˀḏâaˀibo unmúníḏí .
56002003	Recommendation	Heḏá kweeyôe-á wáˀ ovâyhá̖ˀa̖mí háa inbí wówátsi dâyhon waagiḏi dâykeeya̖míḏí Yôesi dâyˀaˀginhonnin . Wây-á tꞌowaví̖ˀgeḏi yanäkíwó̖ˀ wíḏívíˀmáˀve-ípí , heḏá su̖wä̖toˀin wíḏimúnípí . Indá dínkhâyˀä̖ˀ hä̖ä̖wí híwó̖ˀdi namuuˀi dâyhá̖ˀa̖míˀin ,
59001022	Recommendation	Hewänbo iví tu̖u̖ bînˀaˀginnamí , wíˀíwänpitꞌóe-ípí . Yôesiví tu̖u̖ ítꞌoeḏi hewänbo íˀándeḏi wíˀúnkhâyˀä̖hpí háa natú̖ waa úvíˀa̖míˀin , unbí ánshaa-á piháa únmuu .
43007001	Violence	Nä́ˀi hä̖ä̖wí naphaḏe ihayḏi Jesus oe Galilee nange i̖ˀge tꞌä̖hkí nayiˀ . Judea nangepiyeˀ wínamääpí , in Huḏíyoví pꞌóˀḏéḏíˀin háḏíḏíḏa̖ˀmân dítu̖máa háḏíḏí óehéyíˀin dâytu̖wä̖máaḏí .
43013005	Description	Heḏáháˀ wên oewä̖́ä̖bay iwe ipꞌoesaaḏi iví khä̖ge̖ˀnin iˀânˀowíḏíhon heḏá in pꞌoepiḏiˀin aa naseebaˀáamuuˀindiḏá ovâyˀânpíḏi .
44022004	Violence	heḏânho naa osôeḏi oˀân híwó namúuníˀin hä̖ˀin Jesus-ví pꞌóegé diˀa̖hsaaˀin báyékí tꞌôephaḏe iwe dovâykáaníḏí ovâytꞌahá̖a̖nú-íḏí , heḏi naa otsonpóeḏí kwiyä̖ˀdá senäˀdá ovâywhiˀankíḏáháˀ ovâypankwꞌóḏi .
43007043	Description	Heḏiho in tꞌowa Jesus-ví̖ˀgeḏi handa̖ˀ wídívíˀánshaamáapíḏí wêegeˀin dipóe .
60005002	Recommendation	Jôesi Táḏáví tꞌowa unbí mange bînmáaˀindá kꞌúwá waaginbá dimuu , heḏá undá inbí á̖yí̖ˀnin waaginbá-á ímuu . Heḏânho bînˀá̖yîngihûuwí únwänpikhâyˀä̖ḏiḏa̖ˀbá joe , hewänbo ídaˀḏân . Wíˀíchä̖ˀha̖tꞌaa-ípí , hewänbo híhchandi bînkhä̖geˀnamí .
59005004	Sin	Bítꞌóyan , in táhtsaaˀin unbí nava i̖ˀge dívítꞌôeˀanninbí kä̖ˀä̖ä̖ wívînwáˀâapí , heḏi i chä̖ˀ wíˀovâymä́gipîˀ-á Yôesi imúnde heḏi ûnhanginná in tꞌôeˀin bînˀáywannin . Hewänbo Yôesi oe makówá tꞌä̖hkí itsonmáaˀi natꞌoe in dívítꞌôeˀannin diphahsanyiḏi dívítu̖wí̖núndeˀ .
60002001	Recommendation	Heḏânkun , tꞌä̖hkí yä̖ˀḏâapíkan bînjoeˀa̖mí . Wíˀúvíhójoˀa̖mípí , paa dívíjánúmáaˀin waaginbá wíˀímúunípí , wíˀíthúutꞌôenípí , heḏá piˀwênbí̖ˀgeḏá wíˀúvíjänäkíhíˀmáˀve-ípí .
55002018	Sin	Indáho in taˀgen namuuˀin diweḏi dänyâaˀan . Kinnân datû̖ˀ : Christ-víˀpiyeˀ ívíwhä̖yu̖ ihayḏiho giwáywówápóe waabá ho gínpóe , heḏiho owáy gichuu ihayḏáho naˀinbí túuˀú wígiwáywówápúwípí . Inbí tu̖u̖ḏiho báyékí tꞌowa inbí whä̖yu̖ iweḏi ovâyyâakanhon .
43008012	Faith	Jesus wíyá ihéeˀandi in tꞌowa ovâytu̖ˀan , “ Naa wí kohthay waagiˀbá omuu tꞌowa tꞌä̖hkígîˀ . Toˀwí naa-áḏí nayiˀi háˀto khu̖u̖ i̖ˀge nayê̖e̖ní , hewänbo i kohthay nawówátsipä̖yiˀiˀ imáˀve-í . ”
44017025	Grace	Heḏiho tꞌowavíˀweḏi khä̖geˀ wänbo wíˀûntáypí , gá hä̖ä̖wí wänbo tꞌowa dâypaˀi wíˀûntáypíḏân . Iˀḏânkun tꞌowa tꞌä̖hkí inbí wówátsi-á inbí hâ̖a̖-á heḏá hä̖ä̖wí díntáyˀi tꞌä̖hká ovâymäˀ .
62005009	Faith	Háa tꞌowaḏi dítu̖ˀo waa ívíwhä̖yundeˀ , hewänbo háa Yôesi Táḏáḏí dítu̖ˀo waa shánkí gínkhâyˀä̖ˀ ívíwhä̖yú̖-íˀin , iví híˀ-á shánkí ûnchä̖ˀmuuḏi , heḏi iḏânho iví ay Jesus-ví̖ˀgeḏi dítu̖ˀoˀ .
45013014	Faith	Hewänbo wí kwä̖́kꞌu hä́n aaḏi wovâyˀá̖yîngiˀo waagibá , Naˀinbí Sedó Jesus Christ-dân wíˀbo wovâyˀá̖yîngiˀa̖mí , heḏi i tꞌaywó̖ˀdi kaygi̖ˀdi íkandaˀ i̖ˀgeḏi wíˀúvíˀánshaamáˀve-ípí .
44019011	Grace	Jôesi Táḏáḏí Paul óekhä̖geˀnan pínnán tꞌôe iˀa̖mídí , giˀbi hä̖ä̖wí in tꞌowa wémûu wänbo dâymûˀpîˀ , heḏiho aaˀây hä̖ä̖wí deḏantâa hä̖ä̖wí itä̖geˀiˀ in dihaykwꞌóˀninbíˀpiye ovâyhoˀ , heḏi dihehkháapóe , heḏá yä̖ˀḏâapíˀin pꞌoewa̖a̖hâ̖a̖-á in tꞌowa ovâymáaˀin dínpee .
43008034	Sin	Jesus-di ovâytu̖ˀan , “ Taˀgendi wâytu̖máa , toˀwên tꞌä̖hkí dívítꞌaywó̖ˀkanhonnindá , tꞌaywó̖ˀdiḏi ovâymáaḏí pantꞌôeˀin waagiˀin dimuu .
62004011	Faith	Un wâyséegíˀin , haˀwâagiḏi Yôesi Táḏáḏí naˀin díséegíḏânho naˀin wáˀ gínkhâyˀä̖ˀ wíˀnä́ táye ívíséegíhûuwíˀin .
44002028	Grace	U̖ˀḏá naa dînkeeyan in pꞌôe i̖ˀge dáyˀa̖htuyehûuwíˀin wówátsi donkáyjíḏí , heḏá naa-áḏí unjiḏi u̖ˀḏi báyékí díhíhchanmä̂äní , gin David itaˀnan Jesus-ví̖ˀgeḏi . ”
54004013	Recommendation	Heḏi uvíˀwe opówá píhay nakhâyˀä̖ˀ in tꞌowa i méesate ee diwé̖ˀgekwꞌó̖ˀnin Yôesi Táḏáví ta̖ˀnin diweḏi ovâytu̖u̖ˀâ̖a̖míˀin , heḏá ovâytumakhemáˀve-íˀin , heḏá ovâyhá̖ˀa̖míˀin .
44002013	Description	Hewänbo wáy wêndi in Jesus-ví tꞌôekhuwaˀin ovâywänpipꞌâamáaḏí ditú̖ , “ Nä́ˀindá báyékí diméenamuu . ”
45012014	Recommendation	Yôesi bîndaaˀa̖mí iḏi híwó̖ˀda̖ˀ ovâyˀâ̖a̖míḏí in toˀwên wovâytꞌôephaḏekandoˀin . Híwó̖ˀ gin otú̖ , híwó̖ˀpí-á yoe .
43017026	Grace	Háawi unmuuˀin naaḏi dovâyhanginˀânnan , heḏá shánkí híwó̖ˀ dovâyhanginˀânkhâymáa , heḏânho u̖ḏi naa díséegí waagibá ha̖ˀbi séegíbá inbí píˀnä́ khóˀyé dâymáˀve-íḏí , heḏá naa-á indáḏá omúní . ”
45008032	Grace	Yôesi Táḏá-á wínakhâ̖a̖póepíḏí iví ay Jesus imä́gi naˀin tꞌowa tꞌä̖hkígîˀ nachúu-íḏí . Heḏi kin iˀandânkun , nakhâ̖a̖píḏí tꞌä̖hkí wé̖ˀgeˀi híwó̖ˀdi hä̖ä̖wí wáˀ taˀgendi dímä̂äní .
45011018	Recommendation	Heḏiho nää-á wíˀíˀâ̖a̖nípí i wé̖ˀgeˀi waˀyáyví shánkí híwó̖ˀnin ímuuˀin . Wíˀúvíyêngihéeˀa̖mípí , undá waˀyáy khóe waagiˀinda̖ˀ ímuuḏi , heḏiho nä́ˀi taypꞌoe wívînmähpí i taypúu nawówámúníḏí , i taypúuḏân un unbí wówátsi khóekhú̖u̖-á wovâymäˀ .
43011001	Description	Wí sen Lazarus gin nakhá̖wä̖́ˀi nahaypóe . I-áḏí Mary-áḏí heḏá Martha-áḏí ditíˀûuwinmuu , heḏi Bethany búuˀúˀay iweˀin dimuu . Mary-ânkunho i ka̖ˀpꞌo sawó̖ˀ nasu̖u̖ˀi Jesus-ví ân deeḏi óekä̖yu̖khâymáaˀi heḏáháˀ iví phóḏá óepiḏikhâymáaˀi namuu .
52004008	Sin	Heḏiho toˀwên nä́ˀi híwó̖ˀdi há̖hkan dâyyoegimáaḏáho wí híˀ tꞌowavîˀḏa̖ˀ wíˀovâyyoegiˀopí , hewänbo Yôesi Táḏáví híˀ-ân ônyoegiˀoˀ . Yôesi Táḏáḏânho iví Pꞌoewa̖a̖hâ̖a̖ dímä́gi , heḏi nä́ˀi Pꞌoewa̖a̖hâ̖a̖-á yä̖ˀḏâaˀi namuu .
62004002	Faith	Wâytu̖kankhâymáa háḏíḏí únhanginnáníˀin háa Yôesiví Pꞌoewa̖a̖hâ̖a̖ dâymáaˀin háa yoe : Toˀwên tꞌä̖hkí tꞌowaví páaḏépiyeˀ ditû̖ˀnin Jesus Christ i natꞌowapaaˀivíˀpiyeˀ dívíwhä̖yundeˀindáho Yôesiví Pꞌoewa̖a̖hâ̖a̖ dâymáa .
60003011	Recommendation	Iˀ yä̖ˀḏâapîˀ namuu iweḏi ijâaˀa̖míˀin ûnkhâyˀä̖ˀ heḏá iˀ yä̖ˀḏâaˀi namuuˀiḏa̖ˀ iˀâ̖a̖mí . Pín taˀgeḏi ikhä̖ä̖-í hä̖̂ä̖ḏi wänbo tꞌä̖hkí tsa̖a̖ginpíḏíbo iví wówátsi ihûuwíḏí ,
43008059	Violence	Heḏiho dâykꞌuuwóehógi óekꞌusä̖yu̖héyíḏí , hewänbo i meesate íveḏi kaaḏibo napee .
44013030	Description	“ Hewänbo Jôesi Táḏáḏí óewáywówápaa . Hä̖́yä́n wänbo wên tꞌowavíˀpiye Jesus ipikeeyan , indá dimuu in toˀwên óeyu̖u̖honnin Galilee iweḏi Jerusalem iwehay waˀ nachuupíḏíboˀ . Heḏi nä́ˀin tꞌowaḏá wéˀgen tꞌowa ovâytu̖máa nawáywówápóeˀin dâymûˀ .
43010011	Description	“ Naa-á híwó̖ˀdi kꞌúwá á̖yí̖ˀdi waagiˀbá omuu . Wí híwó̖ˀdi kꞌúwá á̖yí̖ˀdi-á nakhâymuu iví wówátsi iví kꞌúwágíˀin imä̂äníḏí .
56003010	Recommendation	Wí toˀwí piháa iwhä̖yundeḏi natꞌowawiyetꞌóeˀi namuuˀiˀ undáḏí nayiḏá nâatu̖ˀa̖mí han wíˀiˀa̖mípí , heḏi natáyḏá wíyá hanbá nâatu̖ˀa̖mí , heḏi itꞌóyanpíḏá nâayoegiˀa̖mí .
43010019	Description	Jesus kin natú̖ ihayḏi in Huḏíyo inbí ánshaa iwe wêegeˀin dipóe .
43003033	Faith	Hewänbo toˀwên iví híˀ dâyséegíˀoḏi handiḏi dâykeeyoˀ dívíwhä̖yundeˀin Yôesi Táḏá taˀge ihéeˀoˀin .
53003001	Faith	Tíˀûuwin páaḏéˀin , nää nä́ˀi wâytu̖ˀâ̖a̖mí : Naˀin dînyuusuˀa̖mí , heḏânho háa unbí̖ˀge napóe waagibá Naˀinbí Sedó Jesus-ví tu̖u̖ ûnmuuˀiˀ wesebo tꞌä̖mäpiyeˀ tꞌowa dínhanginpúwíḏí , heḏá tꞌowaḏi Yôesi Táḏá kwꞌáayéboˀ óemáˀve-íḏí .
59005014	Recommendation	Wí toˀwí nahayḏá in méesatewin tsonnin ovâytu̖kánnamí , heḏi indá Naˀinbí Sedó Jesus-ví khá̖wä̖́ ônkhá̖yä̖́ˀdeḏi nä́ˀi nahayˀiví núˀ diwindi ônyûusuˀa̖mí , heḏá wí olive ka̖ˀpꞌoeḏá óeˀä̖yú̖-í .
44007023	Description	“ Moses-á jónä́ntä̖ ( 40 ) pa̖a̖yoˀi napuwamän dihayḏi iˀánshaamä́gi iví tꞌowa in Israel-ˀin napu̖wä̖mú-íḏí .
44023027	Violence	Wên Huḏíyoḏi wí sen Paul gin nakhá̖wä̖́ˀiˀ óeyâ̖ˀḏi óekheˀkhâymáawän , hewänbo naa dînhanginpóe i-á oe Rome ûnkhá̖wä̖́taˀkꞌoeˀin , heḏiho in sundaḏo-áḏí omää inbí mangeḏi dójâaˀa̖míḏí .
44019029	Description	Heḏi shánkí báyékí tꞌowa diwéˀgepóe , heḏi dívítꞌehtu̖wí̖núndeˀ , heḏi wên wíje senäˀ ovä̂nyâ̖ˀḏi ovä̂nkhóhkayˀan oe búˀ pinge tꞌowa dívíwéˀgeˀoˀ iwepiye . In senäˀdá Gaius-á Aristarchus-á gin dakhá̖wä̖́ , indá Macedonia nangewin damuu , heḏi Paul-áḏí wéngé tꞌä̖hkí dänjíyéndeˀ .
44003014	Sin	Jesus-á yä̖ˀḏâaˀiḏa̖ˀ namuu heḏá iví wówátsi taˀge ihon , hewänbo undi bînjoegiˀandi Pilate bîndaaˀan wí toˀwí tꞌowa tꞌakha̖nuˀi namuuˀiˀ óemaˀpꞌä̖̂ä̖ḏi-íḏí , heḏá Jesus iˀ nawówátsipä̖jiˀi namuuˀi-á bînhay .
44015009	Faith	Heḏá ikeeyan tꞌä̖hkí indáḏí naˀindáḏí handa̖ˀ dímáaˀin , gá indi iví híˀ ônwä̖yu̖ḏi iˀḏá inbí tꞌaywóˀdi inbí píˀnä́ḏí ovâyjâaˀandân .
60003001	Recommendation	Un kwiyä̖ˀ íkhóhtsa̖a̖kwꞌóˀnindá wáˀ wâytu̖ˀa̖mí , únkhâyˀä̖ˀ unbí senäˀbí khómaphoˀḏi íkwoníˀin . Maḏi wáy wên senäˀdá Jôesi Táḏáví tun wíˀônwä̖yundepí , hewänbo Jôesi bînˀaˀgindoḏi yä̖ˀḏâaˀin ímuuḏá , unbí wówátsi wovâymúuní , heḏi gindiḏi tobá undá háabo Jôesiví̖ˀgeḏi ítú̖hpí wänbo in wáˀ maḏi ivíˀnäpiye dívíjáanú-í .
44002024	Description	Hewänbo nä́ˀi tꞌôephaḏe iphaḏeˀiˀ nachuu ihayḏi Jôesi Táḏáḏí ônjâaˀan , heḏá óewáywówápaa , gá chuwa-á in kay wíˀimáapíḏân iˀ óetꞌaaníḏí .
59002007	Sin	Christ-ví khá̖wä̖́ ûnˀaˀginmuu , heḏi tꞌowaḏi in Christ-víˀin ímuu gin wovâykhá̖yä̖́ˀdeˀ , hewänbo in koḏitꞌowa dimuuˀindiḏá iví khá̖wä̖́-á ônˀaˀginhá̖núndeˀ .
54003003	Description	wí su̖wä̖toˀi-á tsa̖a̖ˀi-á wínamúnípí , hewänbo ûnpꞌoe kháapîˀ namúní , wí tꞌaytu̖wä̖ˀi wínamúnípí , heḏi chä̖ˀ niˀgeḏá wä̖hphaḏá wíˀiˀánshaamáˀve-ípí ,
43004014	Grace	hewänbo nä́ˀi pꞌoe naaḏi tꞌowa dovâymäˀiˀ-á dâysu̖wä̖ḏá , háˀto wíyá dipꞌoesáˀaapúwí . I pꞌoe naaḏi dovâymäˀi-á wí pꞌohpee inbí píˀnä́ waagibá napúwí , heḏi iweḏiho in wówátsi nahándepíˀin dâykéyí . ”
62002005	Faith	Hewänbo toˀwíḏí Yôesi Táḏáví tu̖u̖ ûnmuuˀiˀ ônˀaˀgindoḏá taˀgendi pín taˀge hayḏi óeséegí , heḏi kindiḏân gínhanginná i-áḏí gimuuˀin .
59002008	Recommendation	Nä́ˀin tsontu̖u̖ Yôesiví ta̖ˀnin diwe nakꞌóeˀin in shánkíˀin namuu : Un úvípiséegí waabá , toˀwên tꞌä̖hkí bînséegíhûuwí . Heḏi nä́ˀin tsontu̖u̖ bînˀaˀgindoḏáhoˀ , híwó̖ˀ úvíkanhon .
50001027	Recommendation	Hewänbo tobáháa napóe wänbo híwó̖ˀnin wówátsi bînhûuwí , i híwó̖ˀdi tu̖u̖ Christ-ví̖ˀgeḏi natû̖ˀ waabá íthaa-íḏí . Kin únkhâyˀä̖ˀ úvíˀa̖míˀin heḏânho tobá unbíˀpiyeˀ opu̖wä̖mää wänbo háa omääpí wänboˀ , naa dînhanginnání kayˀindi íwinnin , heḏá unbí ánshaa-á unbí taachandá waˀḏi wêeḏa̖ˀ únmuuˀindá , heḏá i híwó̖ˀdi tu̖u̖ Jesus-ví̖ˀgeḏi tꞌowa dívíwhä̖yú̖-íḏí un wé̖ˀge úvísóˀḏíndeˀindá .
55001006	Recommendation	Heḏânkun u̖ wíˀánshaakannamí , naa uví pꞌóˀḏé dáymankꞌûˀ ihayḏi Yôesi Táḏáḏí wí hä̖ä̖wí wóeyôn mânˀa̖míḏí . Nää wíyá bipimä̂äní hä̖ˀi tꞌôe híwó̖ˀ mânˀâ̖a̖míḏí , páaḏé ihayḏi bitsiyeˀo waagibá .
60004006	Grace	Jôesi Táḏáví híwóˀdi tundá in ho dichuuˀin wänbo ovâytꞌôeˀan , heḏiho tobá ovâytuhchä̖nuḏi inbí túˀ dínchumuu wänboˀ , tꞌä̖hkí tꞌowa dínpoeˀo waagibá , inbí pꞌoewa̖a̖hâ̖a̖-áho dínwówáyê̖e̖ní , Jôesi Táḏá nawówájiˀ waagibá .
45015001	Recommendation	Naˀinbí whä̖yu̖ kayˀin gínmuuḏá gínkhâyˀä̖ˀ in toˀwên inbí whä̖yu̖ kayˀin dínmuupíˀin âykhä̖ge̖ˀnâamíˀin , wí toˀwíḏí wíyá toˀwíví hé ôntegende waagibá , heḏi háa giwänpidaˀ waagiḏa̖ˀ wíˀívíˀâ̖a̖mípí .
50002024	Faith	heḏi naví píˀnä́ khóˀyé ocha̖a̖ Naˀinbí Sedó Yôesiḏi hanwaapíḏíbo naa wáˀ unbíˀpiyeˀbá dípu̖hpä̖gítꞌóeˀin .
60004003	Sin	Híwóhay thaa unbí wówátsi phaḏe iwá háa in wéˀgen tꞌowa Jôesi dâytaapíˀin dívíˀo waagibá úvíˀowän . Wên tsé waagibá íjiwän , heḏáháˀ háa unbí túˀḏí íchanpóe waagiḏa̖ˀ úvíˀowän . Íháapoeˀowän , heḏá wéˀgen tꞌowa-áḏá úvíwéˀgeˀowän bînwänpisu̖u̖wä̖́-íḏí heḏá wíyá haˀwâagiˀi tꞌaywóˀdi úvíˀâ̖a̖míḏí . Hä̖ä̖wí bînkhíjéˀiˀ unbí jôesi únmuu waa bîncha̖a̖ˀi-á unbí aˀgin bînmäwän , nä́ˀi-á Jôesi Táḏá nakhâ̖a̖póe .
44023005	Recommendation	Paul-di ovâytu̖ˀan , “ Tíˀûuwin páaḏéˀin , naa wíḏînhanginnáhpí owhaˀ pꞌóˀḏéḏîˀ namuuˀin . Dînhanginnândáho háˀto han otú̖u̖níwän , gá Jôesi Táḏáví taˀnin diwe ginnân nataˀmuuḏân : Wígínkhâyˀä̖hpí wên háawên tꞌaywóˀnin nanbí tꞌowaví tsonninbí̖ˀgeḏi gitú̖u̖níˀin . ”
53001003	Faith	Tíˀûuwin páaḏéˀin , un ímuuḏi gínkhâyˀä̖ˀ hä̖̂ä̖ḏi wänbo tꞌä̖hkí Yôesi Táḏá âykú̖ˀdaaˀa̖míˀin , heḏá híwó̖ˀdá namuu han ívíˀa̖míˀin , gá unbí whä̖yu̖ Jesus-víˀpiyeˀ shánkí kayˀin únpuwamändân , heḏá shánkí wänbo-á wíˀnä́ táye-á úvíséegíkanhondá .
45012017	Recommendation	Wí toˀwíḏí yanäkí wovâyˀoḏá yanäkíḏíbá wívînwáˀâa-ípí . I hä̖ä̖wí tꞌowa tꞌä̖hkí dínhanginnáˀdi híwó̖ˀdi namuuˀindá bînˀâ̖a̖mí .
60005006	Recommendation	Heḏânkun Jôesi Táḏáví páaḏépiye áagé úvípikwꞌôení , gá iví tsonkhuu-á báyékí hayˀin ûnmuuḏân , heḏi híwóˀ dihayḏi ûnnândiho iˀḏibo kwꞌáye wovâykwꞌôení .
44014017	Grace	thayˀeeḏi ovâykeeyan háawi iˀ namuuˀin hânho híwó ovâyˀandi . Iˀḏân in kwan makówáḏí wovâyjemu , iˀḏibá hä̖ä̖wí iˀ nan diweḏi napaaˀi wovâypaye . Iˀḏân koegiˀ wovâymäˀ heḏá wíyá hä̖ä̖wí unbí píˀnä́ wovâyhíhchannamígîˀ-á , ” gin Paul-di ovâytu̖ˀan .
54003011	Recommendation	Nakhâyˀä̖ˀ tꞌowaḏi nä́ˀin méesateˀin khä̖ge̖ˀninbí kwiyä̖ˀ wáˀ ovâyˀaˀgeeníˀin , heḏá nä́ˀin kwiyä̖ˀdá piˀwênbí̖ˀgeḏi yanäkí wíḏívíhíˀmáˀve-ípí , heḏá su̖wä̖toˀindá wíḏimúnípí , heḏá hä̖̂ä̖ḏi wänbo tꞌä̖hkí dívíkanhûuwí hä̖ä̖wí dínkankhâyˀä̖ˀiˀ .
44012020	Description	Herod hânho natꞌay in tꞌowa Tyre-á Sidon-dá dithaaˀinbíˀpiye . In tꞌowa nä́ˀin wíje búˀwin Herod-ví nange iweḏi inbí húugîˀ dínˀä̖ä̖ˀä̖ , heḏânho dívíwéˀgeˀan dívíhéeˀa̖míḏí , heḏáháˀ wên senäˀ ivíˀpiye ovâysan . Indá Herod-ví tewhá ee pꞌóˀḏéḏîˀ tꞌôeˀi-áḏí dívíkꞌemaˀan , i-á Blastus gin nakhá̖wä̖́ , heḏi iˀ óetu̖ˀan Herod óedaaˀa̖míḏí wíyá indáḏí wínatꞌay-ípíḏí .
43008049	Sin	Jesus-di ovâytu̖ˀan , “ Naa wí yä̖ˀḏâapîˀ pꞌoewa̖a̖hâ̖a̖ḏi wíḏímáapí . Naa naví Táḏáví̖ˀgeḏi híwó̖ˀda̖ˀ dáyhéeˀoˀ , hewänbo undá naví̖ˀgeḏi híwó̖ˀpí úvíhíˀmáa .
43006018	Description	Ihayḏi kaygi iwa̖a̖ˀan heḏi hânho napꞌoetꞌúkhú̖póe .
45008018	Faith	Nä́ˀi saˀwó̖ˀdi hä̖ä̖wí Yôesiḏi dînkhâymáa i̖ˀgeḏi dáyˀánshaamáaḏí , naa ochanpoˀ nä́ä oepáa kꞌayḏiwi tꞌôephaḏe-á hä̖́ä̖bo wínamuupí waagibá .
62002012	Grace	Naví áyyä̖̂ä̖ , naaḏi wâyta̖ˀdo gá Christ iˀannin namuuḏi unbí tꞌaywó̖ˀdi únmuuˀi wovâyˀowóyéḏân .
55001009	Grace	Iḏânkunho naˀin dînˀaywon heḏá ívíˀinda̖ˀ gimúníḏí dítu̖kánnan . Heḏi kin iˀan wên háawên ívíˀannin namuuḏiḏa̖ˀbá yoe , hewänbo báyékí séegísehkanä imáaḏân . Hä́nˀoebo waˀ hä̖ä̖wí nakhíˀyenpíḏíbo wíˀbo iˀánshaamä́gi kin iˀa̖míḏí , Christ Jesus-di dînkhâymáaˀin namuuḏi .
43019006	Violence	In owhaˀ pꞌóˀḏéḏíˀindáḏí heḏá in hayˀi méesateˀin sundaḏo-áḏí óemûˀ ihayḏi hä̖́yä́n wänbo dívítu̖wí̖nú , “ Wên phéˀwan deeḏi nátꞌóhtä̖gekꞌuˀ . ” Pilate-di ovâytu̖ˀan , “ Unnân binhûu bîntꞌóhtä̖gekꞌúwíḏí . Naaḏá wên háawên tꞌaywó̖ˀnin iˀannin wänbo wíḏônshaapí . ”
60001010	Grace	Hä́nˀoe in Jôesi Táḏáví tukheˀmin á̖yîngiḏi dívíhá̖ˀo shánkí dínhanginnáaníḏí háa Jôesi Táḏáḏí tꞌowa ovâyˀaywonde i̖ˀgeḏi , heḏi iˀ hä̖ä̖wí híwóˀdi Jôesi Táḏáḏí wovâypä̖gíˀo i̖ˀgeḏá dívíhéeˀoˀ .
63001007	Sin	Nää-á tꞌä̖mäpiyeˀ báyékí diyiˀ , indá in tꞌowa in taˀgen namuuˀin diweḏi ovâyyâaˀoˀ , indá wíḏívíwhä̖yundepí Jesus natꞌowapaaˀin heḏá ibá i Yôesi Táḏáḏí óesógeˀi tꞌowa ovâyˀaywoeníḏí namuuˀin . Toˀwên ki̖ˀmin dimuuˀin in tꞌowa in taˀgen namuuˀin diweḏi dâyyâaˀoˀindá heḏá Christ-ví hä́nmindá dimuu .
44024005	Sin	Ginnân hîn napóe : Naˀindi nä́ˀi sen ovâytꞌowatꞌeˀyaˀdoḏi âymûˀ . Nä́ˀin Huḏíyo wéngé tꞌä̖hkí ovâypitsa̖a̖kandoˀ , heḏá i-á pꞌóˀḏéḏîˀ namuu in toˀwên iˀ Nazareth-wi senbí há̖hkan deepiye dívíwä̖yundeˀingîˀ .
54003016	Grace	Heḏi tꞌä̖hkíḏíbo dínkhâyˀä̖ˀ ditú̖níˀin i hä̖ä̖wí Yôesiví̖ˀgeḏi ívíwhä̖yundeˀi-á taˀgendi heˀendi namuu , nä́ˀi hä̖ä̖wí wígínhanginnáhpí iḏi naˀin dînthayyan píhay . Heḏi kinnân namuu : I-á wí tꞌowabáho napaaḏi nä́ä oepáa kꞌayḏi napówá . Heḏá iví wówátsi taˀge ihonnin i Yä̖ˀḏâaˀi Pꞌoewa̖a̖hâ̖a̖ḏá dînkeeyan . In makówáwin tꞌôepa̖ˀa̖a̖ˀindiḏá óemûˀ . In Huḏíyo dimuupíˀin tꞌowa-á iví̖ˀgeḏá ovâytꞌôeˀan . Tꞌowa-á ivíˀpiyá dívíwhä̖yu̖ waˀ nä́ä oepáa kꞌayḏi nayiˀ ihayḏiboˀ . Heḏá oe kwꞌáye saˀwó̖ˀ nanáˀ deepiyá napee .
52001002	Faith	Hä̖̂ä̖ḏi waa ívíyûusuˀoˀ ihayḏi Yôesi Táḏá âykú̖ˀdaaˀoˀ un ímuuḏi ,
54006001	Recommendation	In toˀwên pantꞌôeˀin dimuuˀin Jesus-víˀpiyeˀ dívíwhä̖yundeˀindá hä̖̂ä̖ḏi wänbo tꞌä̖hkí dínkhâyˀä̖ˀ inbí tsonnin dâyaˀginhûuwíˀin , heḏânho tꞌowa yanäkí wíḏívíhíˀmáˀve-ípíḏí Yôesi Táḏáví̖ˀgeḏi heḏá iví há̖hkan tu̖u̖ ûnmuu i̖ˀgeḏá .
44013019	Description	Heḏi Jôesi Táḏáḏí ovâykhä̖geˀnan tsé ihay hä̖̂ä̖geˀin tꞌowa nä́ˀi nange Canaan gin dâytu̖ˀan diwe ovâyhá̖a̖nú-íḏí , heḏáháˀ iˀḏi in Israel tꞌowa Canaan ovâywije .
54006003	Faith	Nakhâyˀä̖ˀ u̖ḏi in tꞌowa ovâyhá̖ˀa̖míˀin heḏá ovâyyôeníˀin nä́ˀi hä̖ä̖wí dívíkanhûuwíḏí . Maˀḏi wáy wíyá toˀwíḏá piháa ovâyhá̖ˀoˀ , heḏá i taˀgen tu̖u̖ Naˀinbí Sedó Jesus Christ natú̖ˀi-á wíˀovâyhá̖ˀopí , heḏá wáˀ wíˀovâyhá̖ˀopí háa Yôesi nadaˀ waagi dívíkanhûuwíḏí .
63001010	Recommendation	Wí toˀwí unbíˀwe napówáḏí wovâyhá̖ˀa̖míḏí hewänbo Christ-ví há̖hkan ûnmuuˀin imáapíḏá , wívîntsuḏemä̂änípí wovâyhá̖ˀa̖míḏí , heḏi namän dihayḏá wívîntu̖ˀâ̖a̖mípí , “ Yôesiḏi wóepahûuwí . ”
44007051	Sin	“ Un tꞌowa pꞌóhkâyˀinda̖ˀ ímuu , heḏi wä̖yu̖píˀin ímuuḏi Jôesi Táḏáví híˀ píˀnä́ khóˀjé wíˀúntsꞌúyaˀpí heḏá wíˀítꞌoeˀopí . Iˀ Yä̖ˀḏâaˀi Pꞌoewa̖a̖hâ̖a̖ hä̖̂ä̖ḏi wänbo tꞌä̖hkí bînjoegimáa . Háa unbí hehä̖̂ä̖win thehtáy pahpáˀin dívíˀan waagibá úvíkanhon .
54001009	Sin	Nä́ˀi-áho gínkhâyˀä̖ˀ gínhanginnáníˀin : Yôesi Táḏá-á iví tsontu̖u̖ wíˀimä́gipí in tꞌowa inbí wówátsi taˀge dâyhonningîˀ , hewänbo tꞌowa kinnân dívíˀoˀingîˀ-ân : Tsontu̖u̖ dâyˀaˀginhá̖núndeˀ , tꞌóyanpíˀindá dimuu , Yôesi Táḏá-á wíˀóeˀaˀginmähpí , dívítꞌaywó̖ˀdoˀ , Yôesi Táḏá-áḏá wíḏikwꞌó̖hpí , Yôesi Táḏáví hä̖ä̖wí-á ûnchä̖ˀmuupí waagá dâyˀoˀ , inbí yíyá-á táḏá-á báyékí ovâywha̖ˀoˀ , dâytꞌowahá̖núndeˀ ,
45007015	Description	Naa wíḏînhanginnáhpí háaḏí kin waagi dáyˀoˀin . Tobá híwó̖ˀ okandaˀ wänboˀ , híwó̖ˀ wíḏáyˀopí , hewänbo i híwó̖ˀpîˀ dótꞌayˀi-á ihayḏa̖ˀ dáyˀoˀ .
60005009	Faith	Wívînmä̂änípí iˀḏi wovâytꞌaaníḏí , hewänbo pín taˀgeḏi Jôesi Táḏávíˀpiye úvíwä̖́yu̖ˀbé-í . Wíˀúnˀôeḏe-ípí nä́ä oepáa kꞌayḏi tꞌä̖hká wây-á tíˀûuwin páaḏéˀin únkwꞌóˀnin un waagibá tꞌôephaḏe dâyphaḏendeˀin dimuu .
59005001	Recommendation	Nää bítꞌóyan un koḏitꞌowa ímuuˀin , unbí tsíˀpꞌoe únmúníˀi binchꞌaˀ heḏá bísítu̖wí̖nú , gá báyékí tꞌôephaḏe únˀä̖ḏân .
54006011	Recommendation	Hewänbo Timothy , u̖-á Yôesi Táḏávîˀ unmuu , heḏiho nä́ˀi híwó̖ˀpîˀ hä̖ä̖wí namuu iweḏi biyâatä̖́ä̖-í . Shánkíḏí bikhä̖́ä̖-í uví wówátsi taˀge mänhûuwíḏí heḏá háa Yôesi nadaˀ waagá úvíkanhûuwí , heḏá Yôesivíˀpiyá biwhä̖yu̖hûuwí , tꞌowa-á ovâyséegíhûuwí , biyä̖́ä̖ˀa̖mí tobá ú̖kháamän wänboˀ , heḏá tꞌayyaaˀi-á wíˀunmúnípí .
59005005	Sin	Nä́ä oepáa kꞌayḏi unbí wówátsi thaa saˀwó̖ˀgí bînphaḏendeˀ , heḏi tꞌä̖hkí úntáyˀi heḏá ídaˀi-á bînku̖mändeˀ únwänpihéegínáníḏí . Wên wáasí tûuˀin waagiˀinbá ímuu , hewänbo ki̖ˀmin wáasí ovâyhá̖núnde waagibá i thaa napówá Yôesi Táḏáḏí wovâytuchä̖nú-íḏí .
60003007	Recommendation	Un senäˀ íkhóhtsa̖a̖kwꞌóˀnin wáˀ únkhâyˀä̖ˀ híwóˀdi hangintandi unbí kwiyä̖ˀdáḏí íthaaníˀin . Indá un waagi wíḏikaypí , heḏá wáˀ in wówátsi nahándepíˀin Jôesi imäˀin indáḏí wéˀge bînkhonkhâymáa , heḏiho únkhâyˀä̖ˀ bînˀaˀgeeníˀin . Híwó bînmáˀve-í heḏânho híwó únkoeḏí-íḏí wéˀge indáḏí úvíjûusuˀa̖míḏí .
54002012	Recommendation	Naa wóˀdaˀpí kwiyä̖ˀdi in senäˀ ovâyhá̖ˀa̖míˀin háa ovâytsonmáˀve-íˀin , hewänbo hânda̖ˀdibo dikwo̖ˀní .
59002012	Recommendation	Yôesi Táḏáḏí dítu̖kankhâymáa háa híwó̖ˀ âyˀaˀginnin háa âyˀaˀginpíˀin iví tsontu̖u̖ , nä́ˀi tsontu̖u̖-á ûnkoeḏi naˀinbí tꞌaywó̖ˀdi iweḏi dímaˀpꞌä̖́ḏi-íḏí . Heḏânho úvíˀá̖yîngiˀa̖mí háa ítû̖ˀinḏá úvíˀoˀindá .
45009005	Description	In hä́nˀoeˀin seˀdaa-á nä́ˀin Israel-ˀinbí thehtáy pahpáˀin dínmuu , heḏi Christ natꞌowapaa ihayḏi inbíˀweḏiˀibá namuu . I-á Yôesi namuu , i-á tꞌä̖hkí itsonmáa , heḏi tꞌowa dínkhâyˀä̖ˀ hä̂nhay wänbo tꞌä̖hkí óetége̖ˀbé-íˀin . Hamân .
44010015	Recommendation	Heḏá wíyá iˀ híˀ natꞌoe ginnân : “ Wíˀúkhâyˀä̖hpí untú̖u̖níˀin nakhâ̖a̖kꞌóeˀin hä̖ä̖wí Jôesi Táḏá natú̖ˀi híwóˀdi namuuˀin . ”
43014023	Faith	Jesus-di óetu̖ˀan , “ Toˀwên naa díséegíˀindá naví híˀ dînˀaˀgindoˀ , heḏi naví Táḏáḏáho ovâyséegímáˀve-í , heḏi naví Táḏá-áḏí naa-áḏí inbí píˀnä́ khóˀyé änthayé-í .
62004010	Grace	Kindiḏân gínhanginná háawin in séegí namuuˀin : Tobá naˀindi Yôesi Táḏá wíˀâyséegípí wänboˀ , iḏá naˀin díséegíḏí iví ay nä́ä oepáa kꞌayḏipiyeˀ isan iví wówátsi imä̂äníḏí naˀinbí tꞌaywó̖ˀdi gínmuuˀi dînˀowóyé-íḏí .
62001007	Faith	Hewänbo nakohthaynáˀ niˀge Yôesi Táḏá naˀä́n diwe giyiḏáhoˀ , unḏáḏí naˀindáḏí naˀinbí wówátsi wé̖ˀge gínmuu , heḏá iví ay Jesus-ví ûnpꞌoe ichꞌáaˀiḏá díˀowíḏiḏi naˀinbí tꞌaywó̖ˀdi tꞌä̖hkí dînyâaˀoˀ .
43010033	Sin	In Huḏíyoví pꞌóˀḏéḏíˀindi óetu̖ˀan , “ Naˀindá wên háawên híwó̖ˀnin biˀannin namuuḏi wíwíkꞌusä̖yu̖khâymáapí , hewänbo aˀginhá̖hpíwó̖ˀdi Yôesiví̖ˀgeḏi bihíˀmáaḏânho wíkꞌusä̖yu̖khâymáa . U̖-á tꞌowaḏa̖ˀmân unmuu , hewänboänbo untú̖ Yôesi unmuu gin . ”
45014003	Recommendation	I toˀwí koegîˀ tꞌä̖hkí ikꞌoˀi-á wíˀûnkhâyˀä̖hpí naˀâ̖a̖níˀin i toˀwí ipívíkꞌohpîˀví hânho shánkí híwó̖ˀdi namuuˀin , heḏi i toˀwí ipívíkꞌohpîˀ wáˀ wínatú̖nípí ipívíkꞌoˀi-á yä̖ˀḏâapí iˀoˀin , gá Yôesiḏi i wáˀ óeséegímáaḏân .
45015005	Grace	Yôesiḏânho díkweewaasenwaatu̖máa , heḏi tobá háa gínpoˀ wänbo díkhä̖ge̖ˀdoˀ ívíyä̖́ä̖ˀa̖míḏí , heḏi iḏá wovâykhä̖ge̖ˀnamí wáˀ wîˀḏa̖ˀ waagi unbí píˀnä́ khóˀyé ímúníḏí . Kindiḏiho úvíˀâ̖a̖mí háa Christ iˀan waagibá , heḏânho tꞌä̖hkíḏíbo wé̖ˀge Yôesi Táḏá kwꞌáayéboˀ óemáˀve-íḏí , i-á Naˀinbí Sedó Jesus Christ-ví Táḏá ûnmuu .
62003017	Sin	Wí toˀwí híwó̖ˀ hay hä̖ä̖wí iví wówátsi iˀa̖mígîˀ ûnkwꞌôndá , heḏi iví tíˀûu páaḏéˀi hä̖ä̖wí ûntáyḏí imúndeḏi , hewänbo waˀḏi iví píˀnä́ khóˀyé wínasehkanätaachanpoˀpíḏí óekhä̖ge̖ˀnamíḏí , ti nä́ˀi toˀwí taˀgendi Yôesi Táḏáví séegí iví píˀnä́ khóˀyé imáa ? Heḏân yoe .
60002011	Recommendation	Un naaḏi wâysígíˀindá , nä́ä oepáa kꞌayḏi unbí kꞌaygi taˀgendi wíˀúnmuupí , nä́we hây tä̖hkíḏa̖ˀmân ípíyéthaa . Heḏânho kayˀindi wâytu̖máa , nä́ˀi yä̖ˀḏâapíkan in wéˀgen tꞌowa inbí túˀ iwe dicha̖a̖ḏi hânho dikandaˀi-áho wíˀúvíˀâ̖a̖mípí . Giˀbi hä̖ä̖wí-á unbí hâ̖a̖-áḏí ihä́nboˀ .
60002017	Recommendation	Tꞌä̖hkí tꞌowa bînˀaˀginhûuwí . In méesateˀin tíˀûuwin páaḏéˀindá bînsígíhûuwí . Jôesi-á bînˀaˀginmä̂äní . Heḏá i nangewi kwꞌáyeˀi tsondi namuuˀi wáˀ bînˀaˀgeení .
44007025	Description	Moses naˀándeˀ iví tꞌowa dínhanginnáaníˀin Jôesi Táḏáḏí óesógeˀin inbí tꞌôephaḏe iweḏi ovâymaˀpꞌä̖̂ä̖ḏi-íḏí , hewänbo indá wíḏínhanginnáhpí .
50003002	Violence	Úvíˀá̖yîngiˀâ̖a̖mí hä̖ˀin hôeyóˀin há̖hkannin dimuuˀinbíˀweḏi , indá yä̖ˀḏâapîˀḏa̖ˀ dívíˀoˀ , indá in Huḏíyoví kꞌewe̖ˀ taaḏi ovâytaaˀan wänbo nä́ˀin taa-á wên tsaa nachä̖ˀmuupíˀinda̖ˀmân inbí túuˀú dínmuu .
56001016	Sin	Yôesi dâytaa gin ditû̖ˀ , hewänbo háa dívíkanhon waagiḏi nakeepoˀ taˀgendi wíḏâytaapíˀin . Daháa dívíˀoˀ , wíḏiˀaˀginhá̖hpí , heḏá hä̖ä̖wí híwó̖ˀdi namuu wänbo dívíˀa̖míˀin wíḏínkoeḏipí .
45010002	Faith	Taˀgendi wâytu̖máa , indá hânho didaˀ Yôesi óehíhchanmä̂äníˀin , hewänbo piháa dívísóˀḏínde dívíˀa̖míḏí .
55002015	Recommendation	Hä̖̂ä̖ḏi wänbo uví tꞌôe á̖yîngiḏi mänˀâ̖a̖mí heḏânho Yôesi Táḏá natú̖níḏí híwó̖ˀ biˀannin , heḏá háa biˀoˀin namuuḏi wíˀunwôedaˀípí , heḏá Yôesi Táḏáví taˀgen tu̖u̖ ûnmuuˀi tꞌowa taˀge ovâytꞌôeˀâ̖a̖mí .
53002004	Description	Nä́ˀi toˀwí yä̖ˀḏâapíkan tꞌä̖hkí ikhâymáaˀi-á hä̖ä̖wí wänbo tꞌä̖hkí tꞌowa inbí yôesi dínmuu waa kin dâycha̖a̖ˀi heḏá dâyˀaˀginmäˀi-á iyoegikhâymáaḏáháˀ i-áho nä́ˀi hä̖ä̖wí tꞌä̖hkíví shánkí kwꞌáye ipitegekhâymáa , heḏá Yôesi Táḏáví méesate hayˀi ûnmuu iwe wänbo wíˀbo ipisogekhâymáa heḏi natú̖ní “ Naa-áho Yôesi omuu . ”
45008037	Grace	Hewänbo tobáháa nä́ˀi tꞌä̖hkí gínpoˀ wänboˀ , wéngéḏí wänbo wíḏítꞌaanípí , hewänbo naˀindáho gitꞌanpoˀ , gá Christ i díséegíˀi namuuḏân , heḏi díkhä̖ge̖ˀdoˀ .
44026014	Violence	Tꞌä̖hkíḏíbo nange gikanu . Ihayḏi wí toˀwíḏí Hebrew tundi díhéeˀandi otꞌoe . Dítu̖ˀan , ‘ Saul , Saul , háaḏan naa dítꞌôephaḏekandoˀ ? U̖ wíˀbo biwänpiwa̖ˀoˀ , wí búdu in phékꞌeˀindi óesanhonnin iˀa̖ˀtsꞌáḏíndeḏi ipiwa̖ˀoˀ waagibá . ’
59001021	Recommendation	Heḏiho tꞌä̖hkí i híwó̖ˀpîˀ namuuˀiˀ úvíkanmáaˀi bînyoeˀa̖mí , heḏá nä́ˀi báyékí híwó̖ˀdi namuupîˀ unbí píˀnä́ khóˀyé únkwꞌó̖ˀdi-á bînyâaˀa̖mí . Yêngipíḏíbo Yôesiví tu̖u̖ bînkéyí . Nä́ˀi tu̖u̖-á unbí píˀnä́ khóˀyé únsogeḏee wí koˀyi waabá , heḏi nasôeḏi in kay imáa unbí hâ̖a̖ wovâyˀaywoeníḏí .
43015014	Recommendation	Heḏi undá hä̖ä̖wí naaḏi wâyyôn waagi bînkanhondáho naví kꞌemaˀin ímuu .
62005021	Recommendation	Naví áyyä̖̂ä̖ , i hä̖ä̖wí in tꞌowa inbí yôesi dínmuu waa dâycha̖a̖máaˀivíˀweḏá bíˀá̖yîngiˀan .
55003006	Sin	Wáy wên haˀwâaˀin inbí hôeyó wóegé tewhá eeye ditsꞌúya̖ˀ , wáy kwiyä̖ˀ ánshaapíˀin dimuuˀin dithaa eeye , kwiyä̖ˀ báyékí tꞌaywó̖ˀdi dâymáaˀin heḏá tꞌä̖mägîˀ híwó̖ˀpîˀ taachandi ovâykaygimáaˀin , heḏi nä́ˀin ki̖ˀmin kwiyä̖ˀ in dihôeyóˀindá dívísóˀḏíndeˀ inbí há̖hkan ovâywhä̖yu̖ˀa̖míḏí inbíˀnäpiyeˀ ovâymáˀíḏí .
44009005	Description	Saul natsikapóe , “ Nanbí Sedó , to-an unmuu ? ” Heḏi óetu̖ˀan , “ Naa Jesus-ân omuu , u̖ˀḏi naa dítꞌôephaḏekandoˀiˀ .
60003015	Recommendation	Hewänbo unbí píˀnä́ khóˀjébo Christ bînˀaˀginmä̖̂ä̖ní , heḏânho i-á unbí tsondi únmúuníḏí . Heḏi toˀwíḏí wovâytsikaˀyandi háaḏan gin úvíwä̖yundeˀin , únkhâyˀä̖ˀ íkhâymúuníˀin bînthayya̖míḏí . Hewänbo tꞌayginpíḏíbo-á aˀgindibo-á bînhéeˀa̖mí .
44007033	Recommendation	Hebo Nanbí Sedó Jôesi Táaḏí óetu̖ˀan , ‘ Óˀantopꞌä̖ḏi , hä̖ˀi nan unwin diwe báyékí naˀaˀginmuu , navîˀ dînmuuḏi .
62002024	Faith	Hewänbo undá hä̖ä̖wí páaḏé úvítsꞌanwhä̖yu̖ ihayḏiboˀ ítꞌoeˀiˀ únkhâyˀä̖ˀ unbí píˀnä́ khóˀyé bînmáˀve-íˀin . Han úvíˀoḏáho Yôesi Táḏá-áḏí heḏá iví ay-áḏí wé̖ˀge ímúní .
43008051	Faith	Naaḏi taˀgendi wâytu̖máa , wí toˀwí naví híˀ dînˀaˀgindoˀi-á chuwa iwe háˀto napówá-í . ”
45006011	Faith	Heḏi un wáˀ chuˀin ímuu waagi kin únkhâyˀä̖ˀ íˀâ̖a̖níˀin heḏânho wíˀúvítꞌaywó̖ˀkanhûuwípíḏí . Nää-á Jesus Christ-áḏí ímuuḏi unbí wówátsi bînˀa̖mí Yôesi Táḏá bînhíhchannamíḏí .
62001005	Grace	Nä́ˀi híˀ nää wâytu̖kankhâymáaˀi-á Yôesi Táḏáví ay Jesus Christ-víˀweḏi gitꞌoeˀi namuu . Yôesi Táḏá-á wí kohthay waagiˀbá namuu , heḏá wáygé wänbo wíˀûnkhu̖u̖náhpí .
43006037	Grace	Toˀwên naví Táḏáḏí naa dímäˀin navíˀpiyeˀ diˀä̖́ä̖-í , heḏi toˀwí wänbo navíˀpiyeˀ naˀä̖ä̖ˀi-á naaḏi háˀto dóyoegiˀa̖mí .
43019015	Violence	Dívítu̖wí̖nú , “ Nä́weḏi náyâaˀan , phéˀwan deeḏi nátꞌóhtä̖gekꞌuˀ . ” Pilate-di ovâytsikáyin , “ Ti unbí tsondi hayˀi wâytꞌóhtä̖gekꞌúwí ? ” In owhaˀ pꞌóˀḏéḏíˀindi óetu̖ˀan , “ I-á naˀinbí tsondi hayˀi wígínmuupí . Naˀindá wîˀḏa̖ˀ tsondi hayˀi gínˀä́n , i-á Caesar-ân namuu . ”
45011005	Grace	Nää waˀḏi hanbo napoˀ . Yôesi-á naséegísehkanätꞌóeḏí waˀḏi wên hä̖́yú̖ hayḏi Israel-ˀin Yôesiḏi ovâyde̖ˀmannin dikwꞌôn .
45012010	Recommendation	Wíˀnä́ táye úvíséegíhûuwí tíˀûuwin páaḏéˀin dínkhâyˀä̖ˀ waagi , heḏá úvíˀaˀginmáˀve-í hä̖̂ä̖ḏi wänbo tꞌä̖hkí .
45008014	Faith	Tꞌä̖hkí in toˀwên Yôesiví Pꞌoewa̖a̖hâ̖a̖ḏi ovâypahonnindá Yôesiví ây dimuu .
45008017	Faith	Heḏi iví âyho gimuuḏi i hä̖ä̖wí iví âygîˀ iwiyekwꞌóḏiˀiˀ âyhóní . Christ-áḏí wé̖ˀge nä́ˀi hä̖ä̖wí âyhóní . Christ-víˀin gimuuḏibo âytꞌôephaḏendeˀ i itꞌôephaḏe waagibá , heḏiho i-áḏíbá Yôesi Táḏáḏí heˀennin dípaa-í .
54005017	Recommendation	In méesateˀin tsonnin dimuuˀindá híwó̖ˀ inbí tꞌôe dívíkanmáaḏí híwó̖ˀ ovâywáˀâa-íˀin nakhâyˀä̖ˀ , heḏi in hânho dívítꞌôeˀoˀin Yôesiví híˀ ôntꞌôeˀa̖míḏá ônhá̖ˀa̖míḏá shánká ovâywáˀâa-í .
43015002	Grace	In tꞌowa navíˀin dînmuuˀin áaphä̖ä̖ waˀyáy khóe waagiˀinbá dimuu . Tꞌä̖hkí waˀyáy khóe naˀúuvapaapîˀ naví Táḏá itsꞌándeḏi iyâaˀoˀ , heḏá i waˀyáy khóe naˀúuvapaa iweḏá i hí̖ˀíndi híwó̖ˀpîˀ namuuˀi-á iyâaˀo shánkí báyékí híwó̖ˀ napáa-íḏí .
60005003	Recommendation	In toˀwên unbí mange wovâymä́giˀin bînˀá̖yîngiˀa̖míḏí wívîntsonchä̖numáˀve-ípí , hewänbo un wovâymúndeḏi háa íthaa waagiḏi bînjâyye-í híwó inbí wówátsi dâyhûuwíḏí .
52004013	Recommendation	Tíˀûuwin páaḏéˀin , gidaˀ un únhanginnáníˀin háa in toˀwên inbí wówátsi dâybowaˀin dínpuwagítꞌóeˀin . Wáy wên tꞌowa-á i̖ˀgeḏi wíḏínhanginnáhpí , heḏânkun toˀwí nachuu ihayḏi dikꞌáykháapoˀ . Naa wóˀdaˀpí íchanpúwíˀin háa in dicha̖a̖ waagibá .
44007020	Description	“ Ihayḏibá Moses naˀaypu̖yä̖ , heḏi hânho saˀwóˀdi-á naˀaymuu . Iví jíyá-áḏí iví táḏá-áḏí poje pꞌóe tꞌä̖hkí inbí kꞌaygibo óeˀá̖yîngiˀan .
45013012	Recommendation	Nää-á waˀ nawáypówápíḏíbo gínkhu̖u̖ná waagibá gínpuwamän , hewänbo i khu̖u̖ naphaḏemän heḏi nathayˀä̖ˀ kin waagibá napoˀ , heḏiho i tꞌaywó̖ˀdi in tꞌowa nakhu̖u̖náˀ dihayḏi dívíˀoˀiˀ âyyoeˀa̖mí , heḏi sundaḏo inbí kwä̖́kꞌu hä́n aaḏi diˀaamuuˀin waagiˀinbá gimúní , nathaynáˀ diwe ívíyíyé-íḏí .
45012015	Recommendation	Wí toˀwí nahíhcha̖a̖ˀi-áḏíbá íhíhcha̖a̖-í . Wí toˀwí naséeyiḏá i-áḏíbá úvísíhtä̖ä̖-í .
45002005	Sin	Hewanbo tꞌóyanpîˀḏa̖ˀ namuuḏi heḏá iví tꞌaywó̖ˀdi iyoeˀanpíḏí , iví tuchä̖nu shánkí pínˀaywó̖ˀnin ûnmúní owáy Yôesiḏi tꞌowa ovâytuchä̖nu ihayḏi , inbí tꞌaywó̖ˀdi dínmuuḏi natꞌayḏi . Ihayḏá Yôesi in tꞌowa ovâytaˀgekeekwꞌôení háa híwó̖ˀ háa híwó̖ˀpí dívíˀannin .
44014019	Violence	Ihayḏibá wên Huḏíyo Antioch búˀwin heḏá Iconium búˀwindá dipówá , heḏi Paul-á Barnabas-á ovä̂ntunsúumáaḏí in Lystra-win tꞌowa háa nä́ˀin dipówáˀin ditú̖ waagiḏa̖ˀ dívíwä̖yu̖ . Heḏiho Paul óekꞌusä̖yu̖ heḏi óehay gin dichanpóeḏí ee búˀḏí jáˀwépiye óewhaapiye .
43013021	Description	Jesus-di nä́ˀin ovâytu̖ˀan dihayḏihoˀ iví píˀnä́ ûnkháapóe , heḏi thayˀeeḏi ovâytu̖ˀan , “ Taˀgendi wâytu̖máa , un diweḏi wîˀḏi naa díku̖hpekhâymáa . ”
45008010	Faith	Hewänbo tobá unbí tꞌaywó̖ˀdi únmuuḏi unbí túuˀú únchúwí wänboˀ , Christ unbí píˀnä́ khóˀyébo bînmáaḏá i Yä̖ˀḏâaˀi Pꞌoewa̖a̖hâ̖a̖ḏi wówátsi nahándepíˀin wovâymäˀ , gá Yôesi Táḏáḏí wovâycha̖a̖máaḏân tꞌaywó̖ˀdi wívînmáapí waagibá .
44007052	Sin	Indá Jôesi Táḏáví tukheˀmin tꞌä̖hkí ovâytꞌôephaḏekannanpíˀan . Ovâytꞌahá̖nú in tꞌôepa̖ˀa̖a̖ˀin hä́nˀoe ditú̖ˀin nä́ˀi toˀwí iví wówátsi taˀge ihondi namuuˀi nakä̖ˀä̖ä̖gíˀoˀin . Heḏi iˀ napówá ihayḏá undiḏá tunjówháagé bînmangekán , heḏi handiḏi undibo bînhay .
43012036	Faith	Naa i kohthay omuuˀivíˀpiyeˀ bíwhä̖́yú̖ waˀ undáḏí oyiḏiboˀ , heḏânho tꞌowa i kohthay iwe íthaaˀin ípúwíḏí . ” In Huḏíyoví pꞌóˀḏéḏíˀin Jesus-víˀpiyeˀ wíḏívíwhä̖yundepí Nä́ˀin Jesus natú̖ ihayḏihoˀ iwáygéḏí namääḏi ikaayan wíˀóeshaa-ípíḏí .
56003006	Grace	Jesus Christ naˀinbí aywondi naˀingîˀ iˀannin namuuḏi , Yôesi Táḏáḏí i Yä̖ˀḏâaˀi Pꞌoewa̖a̖hâ̖a̖ báyékí dímä́gi .
44004036	Description	Wí sen Joseph gin nakhá̖wä̖́ˀi ginbá iˀan . Wí nava ivîˀ ûnmuuˀiˀ iku̖ˀpꞌégi , heḏi iˀ chä̖ˀ in Jesus-ví tꞌôekhuwaˀinbíˀpiye ihoˀḏi ovâyˀan . Nä́ˀi sendá wí Levi-ví ây iweḏiˀiˀbá namuu , oe Cyprus naˀaypu̖yä̖ˀiˀ , heḏi in tꞌôekhuwaˀindi óekhá̖yä̖́ˀ “ Barnabas ” gin . ( Nä́ˀin khá̖wä̖́-á Huḏíyoví tundi natundaˀ “ Wí toˀwí tꞌowa ovâykhä̖geˀdoˀiˀ kwee waa sen waa diˀâ̖a̖níḏí ” gin . )
60002016	Recommendation	Undá pan wíˀímuupí , heḏiho pan dimuupíˀin waagiˀin unbí wówátsi bînhûuwí . Hewänbo ímaˀpꞌä́ˀnin íwänpimuuḏibo wíˀíˀâ̖a̖nípí únkoḏiˀin á̖yîngipíḏíbo yä̖ˀḏâapíkan úvíˀâ̖a̖míḏí . Nää-á Jôesiví tꞌôeˀin ímuu , heḏiho iˀgîˀḏa̖ˀ unbí wówátsi bînhûuwí .
54004010	Faith	Heḏânkun hânho ívítꞌôemáa heḏá ívíkhä̖ä̖ḏeˀ , gínhanginnândi Yôesi nawówáyiˀi-áho ikhâymáaˀin háa natú̖ waa . I-á i aywondi namuu tꞌä̖hkí tꞌowagîˀ , heḏi in Christ-víˀpiyeˀ dívíwhä̖yundeˀindáhoˀ ovâyˀaywondeˀ .
43020021	Grace	Heḏáháˀ wíyá ovâyhéeˀandi ovâytu̖ˀan , “ Ánshaaginpíḏíboˀ íkwo̖ˀní . Naaḏi naví tꞌôe dînˀa̖míḏí wâysankhâymáa , naví Táḏáḏí iví tꞌôe dônˀa̖míḏí dísan waagibá . ”
44022016	Recommendation	Heḏiho nää wíyá shánkí wívitsíkhaˀa̖mípí . Ópûn , unpꞌóˀpꞌoepúuwí , heḏá Jesus nádaaˀan uví tꞌaywóˀdi wônjâaˀa̖míḏí , ’ gin Ananias-di dítu̖ˀan . ”
55002024	Recommendation	Hebo toˀwên Naˀinbí Sedógîˀ dívítꞌôeˀoˀindá wíḏínkhâyˀä̖hpí tꞌaytu̖hkannin dimúníˀin , hewänbo shánkíḏí tꞌä̖hkí tꞌowa-áḏí híwó̖ˀnin dimúní , heḏá híwó̖ˀnin há̖hkannindá boˀatä̖́ˀindá dimúní .
60003012	Sin	gá Nanbí Sedó Jôesiḏi in toˀwên in taˀgeˀin pꞌôe i̖ˀge dimännin ovä̂yˀá̖yí̖ˀdoḏân , heḏá inbí jûusu-á hä̖̂ä̖ḏi wänbo tꞌä̖hká ovâytꞌôeyandeˀ , hewänbo in yä̖ˀḏâapí dívíˀoˀindá tꞌaygi ovâymúndeˀ .
53002013	Faith	Tíˀûuwin páaḏéˀin , un Naˀinbí Sedó Yôesiḏi wovâyséegíˀin , un ímuuḏá hä̖̂ä̖ḏi wänbo tꞌä̖hkí Yôesi Táḏá âykú̖ˀdaaˀoˀ , gá hä́nˀoe nanáˀ dihayḏibo iḏi wovâyde̖ˀmandân wovâyˀaywoeníḏí . Heḏi i Yä̖ˀḏâaˀi Pꞌoewa̖a̖hâ̖a̖ḏi wovâykhä̖ge̖ˀmáaḏí Yôesi Táḏávíˀin ípúwíḏí heḏá in taˀgen namuuˀin bînwhä̖yundeḏi iḏi wovâyˀaywon .
44002038	Faith	Peter-di ovâytu̖ˀan , “ Un tꞌä̖hkí unbí tꞌaywóˀdi binjoeˀan heḏá ípꞌóˀpꞌoepúuwí bînkeeya̖míḏí Jesus Christ-víˀpiye úvíwä̖yundeˀin , heḏiho unbí tꞌaywóˀdi wovâyˀowóejé-íḏí , heḏá Jôesi Táḏáḏá nä́ˀi wovâypä̖gíˀoˀi bînkáyjí , i-á iˀ Yä̖ˀḏâaˀi Pꞌoewa̖a̖hâ̖a̖ namuu ,
52005015	Recommendation	Wí toˀwíḏí wíyá toˀwí híwó̖ˀpí óeˀandáhoˀ , wívînkanmä̂änípí i wîˀḏi híwó̖ˀpíbá ônwáybu̖u̖níḏí , hewänbo undá únkhâyˀä̖ˀ hä̖̂ä̖ḏi wänbo tꞌä̖hkí úvísóˀḏêe-íˀin wíˀnä́ táye híwó̖ˀda̖ˀ úvíkanhûuwíḏí , heḏá wé̖ˀgeˀin tꞌowa tꞌä̖hká wáˀ hanbá bînhûuwí .
45001027	Sin	Heḏi in senäˀ wáˀ han waagibá dívíkanhon . Inbí kweeyôe-áḏí dívítháye̖ˀbé-ívíˀweḏi dínkhâyˀä̖ˀ waagi , shánkíḏí didaˀ wây-á senäˀdáḏí inbí túuˀúḏí dívítꞌaywó̖ˀkanmáˀve-íˀin . Heḏi nä́ˀin senäˀ wôedaˀwó̖ˀgí wíˀnä́ táyeḏi dívítsiyeˀoḏi i tuchä̖nu dínˀä̖ˀi ovâymäˀ , heḏi inbí tꞌaywó̖ˀdi dínmuuḏi inbí túuˀú dâypeḏeeˀoˀ .
50002018	Recommendation	Naa ohíhcha̖a̖ waagibá un wáˀ únkhâyˀä̖ˀ íhíhcha̖a̖-íˀin , heḏiho unbí híhchan oyä̖́mu-í .
44003019	Recommendation	Heḏiho nää unbí tꞌaywóˀdi binjoeˀandi Jôesi Táḏávíˀpiye bípimä́ä , ihayḏá iˀḏi unbí tꞌaywóˀdi únmuuˀi wovâyjâaˀa̖mí , heḏânho shánkí híwóˀdi híhchandi wówátsi thaa Nanbí Sedóḏí wovâymä̂äní ,
43006054	Faith	Toˀwên tꞌä̖hkí naví tûu ûnpꞌoeḏi ovâykhóekhú̖u̖mä́giˀindá wówátsi nahándepíˀin dâymáa , heḏá naaḏá i tꞌä̖ˀgi thaa nanáˀ dihayḏi dovâywáywówápaa-í .
43019011	Sin	Jesus-di óetu̖ˀan , “ Yôesi Táḏáḏí wíwônkꞌûˀpíḏáho háˀto ú̖kuˀníwän háa wänbo naa díˀa̖míḏí . Heḏiho i sen uví mange naa díkándi-áho uví shánkí itꞌaywó̖ˀnan . ”
59002017	Faith	Heḏiho whä̖yu̖ḏa̖ˀ bînmáaḏí hewänbo wây-á tꞌowagîˀ híwó̖ˀ wívînˀohpíḏí , unbí whä̖yu̖-á wíˀúnchä̖ˀmuupí .
45008003	Sin	Naˀindá tꞌowaḏa̖ˀ gimuuḏi wígikaypí , heḏiho Yôesiví tsontu̖u̖ ihay wíˀâyˀaˀgindopí heḏânho tꞌaywó̖ˀdiweḏi dînˀaywoeníḏí . Hewänbo Yôesi Táḏá-ânho ûnkoeḏi dînˀaywoeníḏí . Kin iˀa̖míḏí iví ay dînsan wí tꞌowa napáa-íḏí , naˀin kaypíˀin tꞌaywó̖ˀtoˀin tꞌowa waagibá napóe , heḏi tobá tꞌaywó̖ˀdi wíˀiˀanpí wänbo naˀinbí tꞌaywó̖ˀdi gínmuuḏi nachuu . Handiḏiho nä́ˀi tꞌaywó̖ˀdi-á óetꞌan , heḏânho tꞌaywó̖ˀdiḏi naˀin wíyá wíḏítꞌaanípíḏí .
60003014	Recommendation	Hewänbo tobá híwóˀdi namuuˀiḏa̖ˀ bînˀo wänbo tꞌowaḏi wovâytꞌôephaḏekandoḏáhoˀ , undáho híhchan bînshaa-í . Heḏiho ha̖ˀmin tꞌowa wívînkhunwôedaˀípí heḏá wä̖hphaḏe wíˀúvíˀá̖yîngimä̂änípí .
62002022	Sin	To-an wí hôeyóˀi namuu ? Gá wí toˀwí natû̖ˀdi-ân Jesus-á wínamuupíˀin i toˀwí Yôesi Táḏáḏí óesógeˀiˀ tꞌowa ovâyˀaywoeníḏí . Wí toˀwí haˀwâagiˀi namuuˀiḏá wí̖ˀgíndíbo Yôesi i Táḏá-áḏí heḏá iví ay-áḏí ovä̂nyoegiˀoˀ , heḏiho Christ-ví hä́nbiˀ namuu .
59002020	Faith	U̖ ánshaapîˀ unmuuˀiˀ , naaḏi wítu̖ˀanpíˀan , tobáháa Christ-víˀpiyeˀ biwhä̖yunde wänboˀ , híwó̖ˀgí hä̖ä̖wí bikanhonpíḏá uví whä̖yu̖-á wíˀú̖chä̖ˀmuupí . Ti wíyá wînthaykwꞌôeníˀin undaˀ ?
43018003	Description	Heḏiho Judas-di wên Rome-win sundaḏo-á wên sundaḏo i méesate hayˀi dâyˀá̖yí̖ˀdoˀindá heḏá wên Pharisees-á ovâymaa , heḏi phakó-á kohséephé naphaamuuˀi-á inbí kꞌuuphé-á dínmahkä́nmuuˀi wóegé iwe dipówá .
53003003	Grace	Naˀinbí Sedó Jesus háa iví tu̖u̖ imä́gi waagi iˀoˀ , heḏi iḏân in kay wovâypä̖khâymáa heḏá i yä̖ˀḏâapîˀ namuuˀivíˀweḏi wovâyˀá̖yîngikhâymáa .
44007021	Description	Ihayḏáháˀ oe jáˀwépiye óepiye óejoeˀa̖míḏí , hebo Pharaoh-ví aˀyú̖ ûnˀä̖ä̖ḏi óeshaaḏi ivíˀpiye óehoˀ , heḏi ivîˀ ûnmuu waabá óesówé .
44026021	Violence	Gin dáyˀoḏiho wên Huḏíyoḏi iˀ méesate hayˀi khóˀjé díyâ̖ˀ heḏi díháyjíˀin dívíkhä̖ä̖ḏeˀ .
55004004	Sin	Heḏá in taˀgen namuuˀin wíḏitꞌóe-ípíḏí dívíˀoyephohtiḏikhâymáa , hewänbo i híˀ taˀgen namuupîˀ pehtsiye waagiˀbá namuuˀiˀ ditꞌóe-íḏí dívíˀoyephohkhuukhâymáa .
43006064	Faith	Hewänbo wáy wên un wíˀúvíwhä̖yundepí . ” Jesus-di haˀwâa ovâytu̖ˀan gá páaḏéḏíbo ho ûnhanginnândân toˀwên ivíˀpiyeˀ wíḏívíwhä̖yu̖khâymáapíˀin dimuuˀin , heḏá ûnhanginnân wáˀ toˀwíḏí óeku̖hpegítꞌóeˀi namuuˀin .
43013026	Description	Jesus-di óetu̖ˀan , “ Naa wí pává i sä̖ä̖ iwe dópꞌohtôení , heḏi wí toˀwí dópä̖gítꞌóe . Iví̖ˀgeḏân dáyhíˀmáa . ” Heḏi wí pává ikêˀḏi ipꞌohtógiḏi Judas óemä́gi , i-á Simon Iscariot-ví ay namuu .
54006020	Recommendation	Timothy , hä̖ˀin há̖hkan Yôesi Táḏáḏí uví mange wônyoeˀannin nâaˀá̖yîngiˀa̖mí . In toˀwên Yôesi óeˀaˀginpí waa dívíhéeˀoˀin wíˀovâytꞌóyaanípí . Inbí híˀ dínmuuˀi wíḏínchä̖ˀmuupí . Heḏá in toˀwên háa dívíhéeˀoˀin ihayḏa̖ˀ dâyˀegóˀoˀin wänbo-á wíˀovâytꞌóyaanípí . Indá diˀándeˀ hä̖ä̖wí dínhanginnáˀnin , hewänbo taˀgendi wíḏínhanginnáhpí . Wáy wên ha̖ˀmin tꞌowa-á in taˀgen whä̖yu̖ namuuˀin diweḏi dívíyâaˀan . Yôesi Táḏáḏí iví séegísehkanä-áho wovâymä̂äní .
44017005	Violence	Hewänbo in wéˀgen Huḏíyo-á dithúupóe báyékí tꞌowa dívíwä̖yu̖ḏi , heḏiho wên senäˀ dichä̖ˀmuupíˀin hä̖̂ä̖ḏi waa ee búˀ pinge dívíkwi̖numáaˀin ovâyhógiḏáháˀ báyékí wây-á tꞌowa ovâywéˀgeˀan , heḏi ovâytꞌeˀyaˀnandi ee búˀ tꞌä̖hkí dínwänpitú̖ . Ihayḏáháˀ in Huḏíyo-áḏí in senäˀdáḏí wí sen Jason gin nakhá̖wä̖́ˀiví tewhá eepiye dimää , i-á Jesus-víˀpiye iwä̖yundeˀi namuu , heḏi in phóḏi ônthâaníˀin dívíkhä̖ä̖ḏeˀ . Paul-á Silas-á ovä̂ntu̖wä̖máa oe jáˀwé ovä̂npeeyé-íḏí in tꞌowaví páaḏépiye .
62005016	Sin	Wí toˀwí iví méesatewi tíˀûu páaḏéˀiˀ itꞌaywó̖ˀdoḏi imûˀḏi , hewänbo in tꞌaywó̖ˀnin iˀoˀindá ha̖ˀmin wínamuupíḏí in wówátsi nahándepíˀin diweḏi óeyâaˀa̖míḏí , nä́ˀi toˀwí ki̖ˀmin tꞌaywó̖ˀnin iˀandigîˀ Yôesivíˀpiyeˀ ônyûusuˀa̖mí , heḏiho in wówátsi óemä̂äní . Hewänbo wên tꞌaywó̖ˀnin nayiˀ , indá in wówátsi nahándepíˀin diweḏi wovâyyâaˀa̖míˀin namuu , heḏi naa wóˀtû̖ˀpí wí toˀwí ha̖ˀmin tꞌaywó̖ˀnin iˀandi bînyûusuˀa̖míˀin .
43013020	Faith	Taˀgendi wâytu̖máa , toˀwêndi wí naaḏi dósandiˀ óeséegíˀoḏi , indi naa wáˀ díséegíˀo waagibá dívíˀoˀ , heḏi toˀwêndi naa díséegíˀoḏá , i naa dísandiˀ wáˀ óeséegíˀo waagibá dívíˀoˀ . ”
44019013	Description	Ihayhä̖̂ä̖bá wên Huḏíyo wáˀ wéngé tꞌä̖hkí dívíjíyénde nä́ˀin yä̖ˀḏâapíˀin pꞌoewa̖a̖hâ̖a̖ tꞌowavíˀweḏi ovâykhehpeeyé-íḏí . Nää-á indá dívíkhä̖ä̖ḏe hanbá dívíˀa̖míḏí Jesus-ví khá̖wä̖́ ônkhá̖yä̖́ˀdeḏi . Ginnân ovâytu̖máa in pꞌoewa̖a̖hâ̖a̖ : “ Nä́ˀi Jesus-ví khá̖wä̖́ dônkhá̖yä̖́ˀdeˀ , iví̖ˀgeḏi Paul-di in tꞌowa ovâytꞌôeˀoˀ , heḏiho naaḏi wítsonmáa nääbo ópeeve nä́ˀi tꞌowavíˀweḏi . ”
44015040	Grace	In Jesus-víˀpiye dívíwä̖yundeˀin dívíjûusuˀan Jôesi Táḏáḏí ovä̂nsígíˀá̖yînhûuwíˀin , heḏi damää .
63001008	Recommendation	Heḏiho bípiˀá̖yîngiˀan heḏânho hä̖ä̖wí úvíˀandi wíˀúnpeḏée-ípíḏí , heḏá tꞌä̖hká Yôesiḏi wovâymä̂äníḏí wovâykhâyˀoˀi bînhóní .
44008021	Sin	Jôesi Táḏáḏí wóemúnde píˀnä́ khóˀjé taˀge wíˀunmuupíˀin heḏiho nä́ˀin tꞌôe háˀto úkoeḏí-í biˀa̖míḏí .
43017010	Faith	Tꞌä̖hkí navíˀin dînmuuˀin uvíˀin wáˀ ú̖muu , heḏi uvíˀin ú̖muuˀindá navíˀinbá dînmuu . Heḏi háa inbí wówátsi dâyhon waagiḏibo nakeepoˀ naa hayˀi omuuˀin .
45003012	Sin	Tꞌä̖hkíḏíbo Yôesivíˀweḏi dívíhângeˀan , inbí wówátsi-á hä̖́ä̖bo wíḏínchä̖ˀmuupí , wîˀ wänbo wínaˀä́npí híwó̖ˀ iˀoˀiˀ .
50002003	Recommendation	Wên háawên wänbo ungîˀḏa̖ˀ , háa úvípitegé-íḏíḏa̖ˀ wíˀúvíˀâ̖a̖mípí , hewänbo áagé úvípikwꞌôení heḏá in wé̖ˀgeˀin tꞌowa-á unbí shánkí híwó̖ˀnin dimuu waagibá íchanpúwí .
60004007	Recommendation	Hanwaapíḏíbo nä́ˀi nan oepáa nakhangíˀo . Heḏânkun tꞌä̖hkí háa úvíkanhonnin úvíˀá̖yîngiˀa̖mí , heḏá íkhâymúuní híwó úvíjûusuˀâ̖a̖míḏí .
44014026	Grace	Iweḏáháˀ kophé iweḏá iˀ wêe Antioch búˀ iwepiye dawáymää . Iweḏânho hä́n páaḏéḏí wáypiye damää heḏi damääpíḏíbo in méesate iweˀin tꞌowaḏi ovä̂njûusuˀan Jôesi Táḏáví sígísehkanäḏi ovä̂nˀá̖yîngiˀa̖míḏí , iví tꞌôe dä̂nˀa̖míḏí . Heḏi nää-á inbí tꞌôe-á dä̂nbowaḏi dawáyˀä̖ä̖ .
59001005	Recommendation	Heḏi wénä wí wänbo un diweḏi ûnhanginnáhpíḏí háa kin iˀa̖míˀin , i-á ûnkhâyˀä̖ˀ Yôesivíˀpiyeˀ iyûusuˀa̖míˀin , heḏiho in hangintan óemä̂äní ûnhanginnáníḏí . Naˀinbí Sedó Yôesi khâ̖a̖gipí tꞌowa tꞌä̖hkí báyékí hä̖ä̖wí napä̖yiˀ , heḏi wíˀovâytꞌeˀyopí didaˀpóeḏí .
52005019	Recommendation	I Yä̖ˀḏâaˀi Pꞌoewa̖a̖hâ̖a̖ví tꞌôe wívînˀahkhâa-ípí .
62005013	Faith	Naaḏi un Yôesi Táḏáví ayvíˀpiyeˀ úvíwhä̖yundeˀin nä́ˀi tꞌä̖hkí wâyta̖ˀdoˀ heḏânho taˀgendi únhanginnáníḏí in wówátsi nahándepíˀin ho bînmáaˀin .
43007018	Faith	In toˀwên inbí ánshaa dínmuuˀiḏa̖ˀ dívíhéeˀoˀindá dívípitegé-íˀin didaˀ . Hewänbo toˀwên i ovâysandiˀ kwꞌáye óetegé-íˀin didaˀindá in taˀgen dívíhéeˀoˀ , heḏá inbí píˀnä́ khóˀyé-á hôeyó wänbo wíḏâymáapí .
45012019	Recommendation	Un wâyséegíˀin , nä́ˀin wâytu̖ˀa̖mí . In tꞌowa un wovâywha̖ˀoˀin wívînwha̖ˀa̖mípí , hewänbo Yôesivíˀwe binyoeˀan nä́ˀi tuchä̖nu , gá Yôesiví ta̖ˀnin diwe kinnân ûnta̖ˀmuuḏân : “ Naa-ân dînkꞌóe tꞌowa dovâytuchä̖nú-íḏí , naa-ân dînkꞌóe dovâymä̂äníḏí hä̖ä̖wí dínˀä̖ˀiˀ , ” kin Naˀinbí Sedó Yôesi natú̖ .
43008054	Faith	Jesus-di ovâytu̖ˀan , “ Naa wíˀbo hayˀi dáypipaaḏáhoˀ háagîˀ wänbo wínachä̖ˀmuupí . Hewänbo naví Táḏáḏân naa hayˀi dípaa , heḏi ítû̖ˀ i-ân unbí Yôesi únmuu .
45014020	Recommendation	Hä̖ä̖wí íwänpikoedaˀḏibo wívînpeḏeeˀa̖mípí háa Yôesi wí toˀwígîˀ iˀannin . Hä̖ä̖wí koegîˀ wänbo wínakhâ̖a̖kꞌóepí óekꞌoe-íḏí , hewänbo híwó̖ˀ wínamuupí wí hä̖ä̖wí toˀwí ikꞌóe-íḏí , han iˀoḏá wíyá toˀwí-á in taˀgeˀin pꞌóegéḏí óehângeˀoḏi .
43019040	Description	Joseph-áḏí Nicodemus-áḏí i pení óehoˀḏi híwó̖ˀdi aa tsꞌä̖ˀi iwe óeˀánnan i saˀwó̖ˀ nasu̖u̖ˀi woe wóegé . Kindiḏân in Huḏíyoḏi wí pení óekhä̖hkukhâymáaˀi óekhâyˀoˀ .
44013023	Grace	Jôesi Táḏá iví tun imä́gi David-ví thehtáy pahpáˀây iweḏi wí naˀä̖ˀin nä́ˀin Israel-win tꞌowa ovâyˀaywoeníḏí , heḏi i-áho nää napówá , i-á Jesus-ânho namuu .
45008011	Grace	Yôesi Táḏáḏí Jesus óewáywówápaa , heḏi iví Yä̖ˀḏâaˀi Pꞌoewa̖a̖hâ̖a̖ unbí píˀnä́ khóˀyé únthaaḏá , i Táḏáḏíbá undá wíyá wovâywówápaa-í , Christ Jesus óewáywówápaa waagibá . Tobá unbí túuˀú únchuu wänboˀ , Yôesiví Pꞌoewa̖a̖hâ̖a̖ unbí píˀnä́ khóˀyé únthaaḏi Yôesiḏi wówátsi wovâymä̂äní .
45008016	Faith	I Yä̖ˀḏâaˀi Pꞌoewa̖a̖hâ̖a̖ḏânho naˀinbí píˀnä́ khóˀyé díhanginˀândoˀ Yôesi Táḏáví ây gimuu gin .
45011022	Grace	Heḏiho iweḏi nakeepoˀ Yôesi-á tꞌowavíˀpiyeˀ hânho híwó̖ˀdi namuuˀin , hewänbo wáy wênbíˀpiyá kháaˀi namuu . In toˀwên ivíˀweḏi dívíhângeˀannindá ovâytuchä̖nundeˀ , hewänbo unbíˀpiyá híwó̖ˀdi namuu , heḏi nä́ˀi híwó̖ˀdi wovâyˀoˀi bînséegíkéndeḏá kin waagibá waˀḏi ikanhûuwí . Hewänbo bînséegíhógipíḏá un wáˀ wí waˀyáy khóe waagibá wovâytsꞌâa-í .
59005007	Recommendation	Heḏáho tíˀûuwin páaḏéˀin , boˀatä̖́ḏí bítsíkhakwꞌoˀ i shánkí natsonyiˀi namuuˀi nawáyˀä̖ä̖ píˀwehayḏi . Un únhanginná háa wí toˀwí ikoˀyikoˀi namuuˀi boˀatä̖́ḏí itsíkhaˀoˀin iví híwó̖ˀdi hä̖ä̖paye iví nava iwe ûnkhâymuu píˀwehay . I-á ûnkhâyˀä̖ˀ itsíkhaˀa̖míˀin i páaḏéˀi kwandá i tíˀúugéˀi kwandáḏí napówá píˀwehay .
55001016	Grace	Naˀinbí Sedóvíˀpiyeˀ dáyyûusuˀoˀ in Onesiphorus-ví kꞌaygiˀinbíˀpiyeˀ nasehkanäpúwíḏí , iḏá naa hä̖́yä́nnanho díboˀaawówáˀan , heḏá tobá nä́ä pan tewhá ee owhiˀä́n wänbo wíḏíwôedaˀpí .
62002028	Faith	Naví áyyä̖̂ä̖ , háa otú̖ waa Christ-áḏí wé̖ˀge únkhâyˀä̖ˀ ímúníˀin , heḏânho owáy i wíyá nakeepóe ihayḏi wíˀíkhuwôedaˀípíḏí , heḏá wôedaˀḏi ivíˀweḏi wíˀúvíkaakwomáˀve-ípí .
54001015	Grace	Nä́ˀi tu̖u̖ naaḏi wâytu̖kankhâymáaˀi-áho whä̖yu̖wó̖ˀdi namuu , heḏiho tꞌowa dínkhâyˀä̖ˀ tꞌä̖hkí dâyséegíˀa̖míˀin : Christ Jesus-á nä́ä oepáa kꞌayḏipiyeˀ naˀä̖ä̖ naˀin tꞌaywó̖ˀtoˀin gimuuˀin dînˀowóyé-íḏí . Heḏi náaho i shánkí pꞌä́ndíkîˀ omuu .
43010031	Violence	Wíyá in Huḏíyoví pꞌóˀḏéḏíˀin dâykꞌuuwóehógi óekꞌusä̖yu̖héyíḏí .
59004011	Recommendation	Tíˀûuwin páaḏéˀin , wíˀnä́ táye wíˀúvítu̖u̖súumáˀve-ípí . Wí toˀwíḏí in Jesus-víˀpiyeˀ dívíwhä̖yundeˀin ovâytu̖u̖súuˀoḏi háa inbí̖ˀgeḏi natû̖ˀ híwó̖ˀpíˀin dimuuˀin , hanbá Yôesiví tsontu̖u̖ ûnmuuˀin ônˀoˀ , gá Yôesiḏá dítu̖máaḏân naˀinbí tíˀûuwin páaḏéˀin han wíˀâyˀa̖mípíˀin . Heḏiho wí toˀwí naˀándeḏi wíˀûnkhâyˀä̖hpíˀin iˀâ̖a̖míˀin háa Yôesiví tsontu̖u̖ ûntû̖ˀ waa , i-á iˀaˀginnâamívíˀweḏi iwänpikeeyoˀ nachanpoˀin nä́ˀi tsontu̖u̖-á híwó̖ˀdi wínamuupíˀin .
45012009	Recommendation	Un Únkhâyˀä̖ˀ taˀgendi bîntꞌowaséegíhûuwíˀin , wänpiḏiḏa̖ˀbá yoe . I hä̖ä̖wí tꞌaywó̖ˀdi namuuˀi-á bînyoeˀa̖mí heḏá hä̖ä̖wí yä̖ˀḏâaˀi namuu eeḏá té̖e̖gí tꞌaagá úvítsa̖a̖sáa-í .
43019010	Description	Pilate-di oetsikáyin , “ Ti wíḏíhéeˀa̖mípíˀan ? Ti wíˀú̖hanginnáhpíˀan naaḏa̖ˀmân dînkꞌóe háa wímaˀpꞌä̖́ḏi-íˀin heḏiháa u̖ dovâymä̂äníˀin phéˀwan deeḏi wóetꞌóhtä̖gekꞌúwíḏí ? ”
44008032	Description	Jôesi Táḏáví taˀnin diwe itundoˀi ginnân natû̖ˀ : Wí kꞌúwá óekheˀgíˀoˀi dâyhújaˀ waagibá óehoˀ , heḏi wí kꞌúwáˀay óephóˀkꞌowandeḏi sígínpíḏíbo hânda̖ˀdibo nawänpikꞌóe waagibá , iˀbá wáˀ háabo wínatú̖hpí .
44013021	Description	Heḏi in tꞌowaḏi Samuel óedaaˀan wí kwꞌáyeˀi tsondi ovâysôege-íḏí , iˀ wéˀgeˀi nangeˀin tꞌowa dínˀä́n waagibá , heḏiho Jôesi Táḏáḏí Saul ovâymä́gi , i-á Kish-ví ay ûnmuu , heḏi in Benjamin-bí ây iweḏiˀiˀbáho namuu . Saul-á jónä́ntä̖ ( 40 ) pa̖a̖yo inbí kwꞌáyeˀi tsondi dínmuu .
56001010	Sin	Han i méesateˀi tsondi ikanhûuwí gá báyékí tꞌowa-á tꞌóyandaˀpíˀinda̖ˀ dimuuḏân , heḏi inbí híˀ-á wíḏínchä̖ˀmuupí , heḏi inbí híˀḏí wây-á tꞌowa-á piháa ovâyˀánshaakandoˀ . In Huḏíyo dimuuˀin shánkí wänbo ha̖ˀmin dimuu .
44010012	Description	In aa iwe tꞌä̖mägeˀin animâa hä̖ä̖wên dikwꞌôn , hä̖ä̖pandá pꞌoekanu-á pä̖́ä̖yu̖-á heḏá tsíḏé-á .
43017022	Grace	Naaḏi heˀennin dovâypáa-í , u̖ḏi naa hayˀi dípaa waagibá , heḏânho wîˀḏa̖ˀ dipúwíḏí , u̖-áḏí naa-áḏí wîˀḏa̖ˀ gamuu waagibá .
55001013	Faith	Naaḏi wînthayyan háawin in taˀgen há̖hkan namuuˀin , heḏiho u̖-á ú̖khâyˀä̖ˀ nä́ˀin há̖hkan diwebá bitsa̖a̖kêeníˀin . Heḏi kin biˀoḏi in whä̖yu̖-á in séegí-á Christ Jesus napä̖yiˀi nâahûuwí .
43002006	Description	Iwe sí pꞌonbay kꞌuuḏi napaˀandi nasaa , tꞌowa dipówáˀin dívíˀowíḏi-íḏí in Huḏíyoví khuu dínmuu waagi . Nä́ˀi pꞌonbay eeye wétä̖ háa powintä̖ galôn dihay nasaḏiˀ .
45008028	Grace	Nä́ˀi wáˀ gínhanginná : Tobáháa napoˀ wänboˀ , nä́ˀi hä̖ä̖wí napoˀiḏiho Yôesi-á híwó̖ˀ ikhâymáa in toˀwên i óeséegíˀingîˀ , innânkun ivíˀin ûnmúníḏí ovâytu̖kánnan , iˀánshaamä́gi waagi .
45016019	Recommendation	Tꞌä̖hkí tꞌowa dínhanginná undi Yôesi bînˀaˀgindoˀin , heḏiho naa ohíhcha̖a̖ han úvíˀoḏi . Hewänbo naa odaˀ in hangintan bînmáˀve-íˀin heḏânho únhanginnáníḏí wéˀi wí híwó̖ˀdi namuuˀin heḏi iweḏiho tꞌaywó̖ˀkanhá̖ˀin ímúnípíḏí .
45003027	Faith	Heḏiho Yôesi Táḏáḏí haˀwâa naˀingîˀ iˀandi , ti gínkꞌóe ívíyêngihéeˀa̖míḏí ? Heḏân yoe . Háaḏí ? Gá Yôesi Táḏáḏí dícha̖a̖máaḏân tꞌaywó̖ˀdi wíˀâymáapí waagi hä̖ä̖wí híwó̖ˀdi ívíˀandi namuuḏá yoe , hewänbo Jesus-víˀpiyeˀ ívíwänpiwhä̖yundeḏân .
43014010	Faith	Háaḏan wíviwhä̖yundepí i Táḏá-áḏí omuuˀin heḏi i Táḏá-á naa-áḏá omuuˀindá ? Nä́ˀi híˀ wâytu̖ˀoˀi navîˀḏa̖ˀ wíḏînmuupí , hewänbo naa dáyhíˀmáa ihayḏi naví Táḏá naa-áḏí namuuˀiˀ iví tꞌôe iˀoˀ .
44016022	Violence	Heḏiho in wéˀgen tꞌowa iwe dijiˀindi Paul-á Silas-á ovä̂nyâ̖ˀ , heḏi in búˀwin tsonnindi inbí aa ovä̂nwhéeˀan , heḏi ditsonpóe ovä̂nwhä̖́ä̖níˀin .
43013034	Recommendation	Naaḏi wên tsꞌa̖a̖min tsontu̖u̖ nää wâypä̖khâymáa , heḏi kinnân namuu : Wíˀnä́ táye úvíséegíhûuwí . Naaḏi wâyséegí waagibá , hanbá wíˀnä́ táye úvíséegíhûuwí .
43012044	Faith	Heḏi Jesus-di kaygi ovâytu̖ˀan , “ Toˀwí navíˀpiyeˀ iwhä̖yundeˀi-á navíˀpiyeḏa̖ˀ wíˀiwhä̖yundepí , hewänbo i naa dísandivíˀpiyân wáˀ iwhä̖yundeˀ .
44009013	Description	Hewänbo Ananias natú̖ , “ Nanbí Sedó , báyékí tꞌowaḏi nä́ˀi senbí̖ˀgeḏi dítꞌôeˀan . Ditú̖ uví tꞌowa Jerusalem-windá iˀḏi hânho ovâyjänäkíˀan .
55003002	Sin	Tꞌowa-áho wíˀbo dívípiséegíkhâymáa heḏá inbí chä̖ˀ niˀgeḏiḏa̖ˀ dívíˀánshaakhâymáa . Indá dívíyêngikhâymáa , kwꞌáye-á dívípitegekhâymáa , tꞌowa-á tꞌä̖mägi-á ovâytu̖kankhâymáa , inbí yíyáˀindá táḏáˀindá wíˀovâyˀaˀgeenípí , kú̖ˀdaa-á wíḏívímä̂änípí , Yôesiví hä̖ä̖wí-á wíˀônˀaˀgeenípí .
45005009	Grace	Heḏânkun taˀgendi gínhanginná Jesus-di dînˀaywoeníˀin Yôesi Táḏáḏí wíḏítuchä̖nú-ípíḏí , gá naˀingîˀ ho nachuuḏi iví ûnpꞌoe ichꞌáaḏân , heḏânho Yôesi Táḏáḏí dícha̖a̖máˀve-íḏí tꞌaywó̖ˀdi wíˀâymáapí waagi .
45014014	Sin	Naˀinbí Sedó Jesus-áḏí omuuḏiho naa dîntaˀgendihanginná hä̖́ä̖bo wíˀbo wígínkhâ̖a̖kꞌóepíˀin , hewänbo wí toˀwí wí hä̖ä̖wí igîˀ ûnkhâ̖a̖kꞌóeˀin nachanpóeḏáhoˀ , heḏân taˀgendi hä̖ˀi hä̖ä̖wí-áho ûnkhâ̖a̖kꞌóe-ákun .
54004006	Faith	Nä́ˀi hä̖ä̖wí u̖ḏi in méesateˀin tꞌowa ovâyhá̖ˀa̖mí , heḏi handiḏi Christ Jesus-gîˀ híwó̖ˀ bitꞌôeˀa̖mí , heḏi nä́ˀi Yôesi Táḏáví híˀ ívíwhä̖yundeˀi-á heḏá nä́ˀi híwó̖ˀdi há̖hkan nâaˀaˀginnandi-á koegîˀ waagiˀbá namúní wóekaymä̂äníḏí .
